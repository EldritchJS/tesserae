<verg. aen. urn:cts:latinLit:phi0690.phi003:1.1>	Arma virumque cano, Troiae qui primus ab oris
<verg. aen. urn:cts:latinLit:phi0690.phi003:1.2>	Italiam, fato profugus, Laviniaque venit
<verg. aen. urn:cts:latinLit:phi0690.phi003:1.3>	litora, multum ille et terris iactatus et alto
<verg. aen. urn:cts:latinLit:phi0690.phi003:1.4>	vi superum saevae memorem Iunonis ob iram;
<verg. aen. urn:cts:latinLit:phi0690.phi003:1.5>	multa quoque et bello passus, dum conderet urbem,
<verg. aen. urn:cts:latinLit:phi0690.phi003:1.6>	inferretque deos Latio, genus unde Latinum,
<verg. aen. urn:cts:latinLit:phi0690.phi003:1.7>	Albanique patres, atque altae moenia Romae.
<verg. aen. urn:cts:latinLit:phi0690.phi003:1.8>	Musa, mihi causas memora, quo numine laeso,
<verg. aen. urn:cts:latinLit:phi0690.phi003:1.9>	quidve dolens, regina deum tot volvere casus
<verg. aen. urn:cts:latinLit:phi0690.phi003:1.10>	insignem pietate virum, tot adire labores
<verg. aen. urn:cts:latinLit:phi0690.phi003:1.11>	impulerit. Tantaene animis caelestibus irae?
<verg. aen. urn:cts:latinLit:phi0690.phi003:1.12>	Urbs antiqua fuit, Tyrii tenuere coloni,
<verg. aen. urn:cts:latinLit:phi0690.phi003:1.13>	Karthago, Italiam contra Tiberinaque longe
<verg. aen. urn:cts:latinLit:phi0690.phi003:1.14>	ostia, dives opum studiisque asperrima belli;
<verg. aen. urn:cts:latinLit:phi0690.phi003:1.15>	quam Iuno fertur terris magis omnibus unam
<verg. aen. urn:cts:latinLit:phi0690.phi003:1.16>	posthabita coluisse Samo; hic illius arma,
<verg. aen. urn:cts:latinLit:phi0690.phi003:1.17>	hic currus fuit; hoc regnum dea gentibus esse,
<verg. aen. urn:cts:latinLit:phi0690.phi003:1.18>	si qua fata sinant, iam tum tenditque fovetque.
<verg. aen. urn:cts:latinLit:phi0690.phi003:1.19>	Progeniem sed enim Troiano a sanguine duci
<verg. aen. urn:cts:latinLit:phi0690.phi003:1.20>	audierat, Tyrias olim quae verteret arces;
<verg. aen. urn:cts:latinLit:phi0690.phi003:1.21>	hinc populum late regem belloque superbum
<verg. aen. urn:cts:latinLit:phi0690.phi003:1.22>	venturum excidio Libyae: sic volvere Parcas.
<verg. aen. urn:cts:latinLit:phi0690.phi003:1.23>	Id metuens, veterisque memor Saturnia belli,
<verg. aen. urn:cts:latinLit:phi0690.phi003:1.24>	prima quod ad Troiam pro caris gesserat Argis---
<verg. aen. urn:cts:latinLit:phi0690.phi003:1.25>	necdum etiam causae irarum saevique dolores
<verg. aen. urn:cts:latinLit:phi0690.phi003:1.26>	exciderant animo: manet alta mente repostum
<verg. aen. urn:cts:latinLit:phi0690.phi003:1.27>	iudicium Paridis spretaeque iniuria formae,
<verg. aen. urn:cts:latinLit:phi0690.phi003:1.28>	et genus invisum, et rapti Ganymedis honores.
<verg. aen. urn:cts:latinLit:phi0690.phi003:1.29>	His accensa super, iactatos aequore toto
<verg. aen. urn:cts:latinLit:phi0690.phi003:1.30>	Troas, reliquias Danaum atque immitis Achilli,
<verg. aen. urn:cts:latinLit:phi0690.phi003:1.31>	arcebat longe Latio, multosque per annos
<verg. aen. urn:cts:latinLit:phi0690.phi003:1.32>	errabant, acti fatis, maria omnia circum.
<verg. aen. urn:cts:latinLit:phi0690.phi003:1.33>	Tantae molis erat Romanam condere gentem!
<verg. aen. urn:cts:latinLit:phi0690.phi003:1.34>	Vix e conspectu Siculae telluris in altum
<verg. aen. urn:cts:latinLit:phi0690.phi003:1.35>	vela dabant laeti, et spumas salis aere ruebant,
<verg. aen. urn:cts:latinLit:phi0690.phi003:1.36>	cum Iuno, aeternum servans sub pectore volnus,
<verg. aen. urn:cts:latinLit:phi0690.phi003:1.37>	haec secum: "Mene incepto desistere victam,
<verg. aen. urn:cts:latinLit:phi0690.phi003:1.38>	nec posse Italia Teucrorum avertere regem?
<verg. aen. urn:cts:latinLit:phi0690.phi003:1.39>	Quippe vetor fatis. Pallasne exurere classem
<verg. aen. urn:cts:latinLit:phi0690.phi003:1.40>	Argivum atque ipsos potuit submergere ponto,
<verg. aen. urn:cts:latinLit:phi0690.phi003:1.41>	unius ob noxam et furias Aiacis Oilei?
<verg. aen. urn:cts:latinLit:phi0690.phi003:1.42>	Ipsa, Iovis rapidum iaculata e nubibus ignem,
<verg. aen. urn:cts:latinLit:phi0690.phi003:1.43>	disiecitque rates evertitque aequora ventis,
<verg. aen. urn:cts:latinLit:phi0690.phi003:1.44>	illum expirantem transfixo pectore flammas
<verg. aen. urn:cts:latinLit:phi0690.phi003:1.45>	turbine corripuit scopuloque infixit acuto.
<verg. aen. urn:cts:latinLit:phi0690.phi003:1.46>	Ast ego, quae divom incedo regina, Iovisque
<verg. aen. urn:cts:latinLit:phi0690.phi003:1.47>	et soror et coniunx, una cum gente tot annos
<verg. aen. urn:cts:latinLit:phi0690.phi003:1.48>	bella gero!  Et quisquam numen Iunonis adoret
<verg. aen. urn:cts:latinLit:phi0690.phi003:1.49>	praeterea, aut supplex aris imponet honorem?"
<verg. aen. urn:cts:latinLit:phi0690.phi003:1.50>	Talia flammato secum dea corde volutans
<verg. aen. urn:cts:latinLit:phi0690.phi003:1.51>	nimborum in patriam, loca feta furentibus austris,
<verg. aen. urn:cts:latinLit:phi0690.phi003:1.52>	Aeoliam venit. Hic vasto rex Aeolus antro
<verg. aen. urn:cts:latinLit:phi0690.phi003:1.53>	luctantes ventos tempestatesque sonoras
<verg. aen. urn:cts:latinLit:phi0690.phi003:1.54>	imperio premit ac vinclis et carcere frenat.
<verg. aen. urn:cts:latinLit:phi0690.phi003:1.55>	Illi indignantes magno cum murmure montis
<verg. aen. urn:cts:latinLit:phi0690.phi003:1.56>	circum claustra fremunt; celsa sedet Aeolus arce
<verg. aen. urn:cts:latinLit:phi0690.phi003:1.57>	sceptra tenens, mollitque animos et temperat iras.
<verg. aen. urn:cts:latinLit:phi0690.phi003:1.58>	Ni faciat, maria ac terras caelumque profundum
<verg. aen. urn:cts:latinLit:phi0690.phi003:1.59>	quippe ferant rapidi secum verrantque per auras.
<verg. aen. urn:cts:latinLit:phi0690.phi003:1.60>	Sed pater omnipotens speluncis abdidit atris,
<verg. aen. urn:cts:latinLit:phi0690.phi003:1.61>	hoc metuens, molemque et montis insuper altos
<verg. aen. urn:cts:latinLit:phi0690.phi003:1.62>	imposuit, regemque dedit, qui foedere certo
<verg. aen. urn:cts:latinLit:phi0690.phi003:1.63>	et premere et laxas sciret dare iussus habenas.
<verg. aen. urn:cts:latinLit:phi0690.phi003:1.64>	Ad quem tum Iuno supplex his vocibus usa est:
<verg. aen. urn:cts:latinLit:phi0690.phi003:1.65>	"Aeole, namque tibi divom pater atque hominum rex
<verg. aen. urn:cts:latinLit:phi0690.phi003:1.66>	et mulcere dedit fluctus et tollere vento,
<verg. aen. urn:cts:latinLit:phi0690.phi003:1.67>	gens inimica mihi Tyrrhenum navigat aequor,
<verg. aen. urn:cts:latinLit:phi0690.phi003:1.68>	Ilium in Italiam portans victosque Penates:
<verg. aen. urn:cts:latinLit:phi0690.phi003:1.69>	incute vim ventis submersasque obrue puppes,
<verg. aen. urn:cts:latinLit:phi0690.phi003:1.70>	aut age diversos et disiice corpora ponto.
<verg. aen. urn:cts:latinLit:phi0690.phi003:1.71>	Sunt mihi bis septem praestanti corpore nymphae,
<verg. aen. urn:cts:latinLit:phi0690.phi003:1.72>	quarum quae forma pulcherrima Deiopea,
<verg. aen. urn:cts:latinLit:phi0690.phi003:1.73>	conubio iungam stabili propriamque dicabo,
<verg. aen. urn:cts:latinLit:phi0690.phi003:1.74>	omnis ut tecum meritis pro talibus annos
<verg. aen. urn:cts:latinLit:phi0690.phi003:1.75>	exigat, et pulchra faciat te prole parentem."
<verg. aen. urn:cts:latinLit:phi0690.phi003:1.76>	Aeolus haec contra: "Tuus, O regina, quid optes
<verg. aen. urn:cts:latinLit:phi0690.phi003:1.77>	explorare labor; mihi iussa capessere fas est.
<verg. aen. urn:cts:latinLit:phi0690.phi003:1.78>	Tu mihi, quodcumque hoc regni, tu sceptra Iovemque
<verg. aen. urn:cts:latinLit:phi0690.phi003:1.79>	concilias, tu das epulis accumbere divom,
<verg. aen. urn:cts:latinLit:phi0690.phi003:1.80>	nimborumque facis tempestatumque potentem."
<verg. aen. urn:cts:latinLit:phi0690.phi003:1.81>	Haec ubi dicta, cavum conversa cuspide montem
<verg. aen. urn:cts:latinLit:phi0690.phi003:1.82>	impulit in latus: ac venti, velut agmine facto,
<verg. aen. urn:cts:latinLit:phi0690.phi003:1.83>	qua data porta, ruunt et terras turbine perflant.
<verg. aen. urn:cts:latinLit:phi0690.phi003:1.84>	Incubuere mari, totumque a sedibus imis
<verg. aen. urn:cts:latinLit:phi0690.phi003:1.85>	una Eurusque Notusque ruunt creberque procellis
<verg. aen. urn:cts:latinLit:phi0690.phi003:1.86>	Africus, et vastos volvunt ad litora fluctus.
<verg. aen. urn:cts:latinLit:phi0690.phi003:1.87>	Insequitur clamorque virum stridorque rudentum.
<verg. aen. urn:cts:latinLit:phi0690.phi003:1.88>	Eripiunt subito nubes caelumque diemque
<verg. aen. urn:cts:latinLit:phi0690.phi003:1.89>	Teucrorum ex oculis; ponto nox incubat atra.
<verg. aen. urn:cts:latinLit:phi0690.phi003:1.90>	Intonuere poli, et crebris micat ignibus aether,
<verg. aen. urn:cts:latinLit:phi0690.phi003:1.91>	praesentemque viris intentant omnia mortem.
<verg. aen. urn:cts:latinLit:phi0690.phi003:1.92>	Extemplo Aeneae solvuntur frigore membra:
<verg. aen. urn:cts:latinLit:phi0690.phi003:1.93>	ingemit, et duplicis tendens ad sidera palmas
<verg. aen. urn:cts:latinLit:phi0690.phi003:1.94>	talia voce refert: "O terque quaterque beati,
<verg. aen. urn:cts:latinLit:phi0690.phi003:1.95>	quis ante ora patrum Troiae sub moenibus altis
<verg. aen. urn:cts:latinLit:phi0690.phi003:1.96>	contigit oppetere! O Danaum fortissime gentis
<verg. aen. urn:cts:latinLit:phi0690.phi003:1.97>	Tydide! Mene Iliacis occumbere campis
<verg. aen. urn:cts:latinLit:phi0690.phi003:1.98>	non potuisse, tuaque animam hanc effundere dextra,
<verg. aen. urn:cts:latinLit:phi0690.phi003:1.99>	saevus ubi Aeacidae telo iacet Hector, ubi ingens
<verg. aen. urn:cts:latinLit:phi0690.phi003:1.100>	Sarpedon, ubi tot Simois correpta sub undis
<verg. aen. urn:cts:latinLit:phi0690.phi003:1.101>	scuta virum galeasque et fortia corpora volvit?"
<verg. aen. urn:cts:latinLit:phi0690.phi003:1.102>	Talia iactanti stridens Aquilone procella
<verg. aen. urn:cts:latinLit:phi0690.phi003:1.103>	velum adversa ferit, fluctusque ad sidera tollit.
<verg. aen. urn:cts:latinLit:phi0690.phi003:1.104>	Franguntur remi; tum prora avertit, et undis
<verg. aen. urn:cts:latinLit:phi0690.phi003:1.105>	dat latus; insequitur cumulo praeruptus aquae mons.
<verg. aen. urn:cts:latinLit:phi0690.phi003:1.106>	Hi summo in fluctu pendent; his unda dehiscens
<verg. aen. urn:cts:latinLit:phi0690.phi003:1.107>	terram inter fluctus aperit; furit aestus harenis.
<verg. aen. urn:cts:latinLit:phi0690.phi003:1.108>	Tris Notus abreptas in saxa latentia torquet---
<verg. aen. urn:cts:latinLit:phi0690.phi003:1.109>	saxa vocant Itali mediis quae in fluctibus aras---
<verg. aen. urn:cts:latinLit:phi0690.phi003:1.110>	dorsum immane mari summo; tris Eurus ab alto
<verg. aen. urn:cts:latinLit:phi0690.phi003:1.111>	in brevia et Syrtis urguet, miserabile visu,
<verg. aen. urn:cts:latinLit:phi0690.phi003:1.112>	inliditque vadis atque aggere cingit harenae.
<verg. aen. urn:cts:latinLit:phi0690.phi003:1.113>	Unam, quae Lycios fidumque vehebat Oronten,
<verg. aen. urn:cts:latinLit:phi0690.phi003:1.114>	ipsius ante oculos ingens a vertice pontus
<verg. aen. urn:cts:latinLit:phi0690.phi003:1.115>	in puppim ferit: excutitur pronusque magister
<verg. aen. urn:cts:latinLit:phi0690.phi003:1.116>	volvitur in caput; ast illam ter fluctus ibidem
<verg. aen. urn:cts:latinLit:phi0690.phi003:1.117>	torquet agens circum, et rapidus vorat aequore vortex.
<verg. aen. urn:cts:latinLit:phi0690.phi003:1.118>	Adparent rari nantes in gurgite vasto,
<verg. aen. urn:cts:latinLit:phi0690.phi003:1.119>	arma virum, tabulaeque, et Troia gaza per undas.
<verg. aen. urn:cts:latinLit:phi0690.phi003:1.120>	Iam validam Ilionei navem, iam fortis Achati,
<verg. aen. urn:cts:latinLit:phi0690.phi003:1.121>	et qua vectus Abas, et qua grandaevus Aletes,
<verg. aen. urn:cts:latinLit:phi0690.phi003:1.122>	vicit hiems; laxis laterum compagibus omnes
<verg. aen. urn:cts:latinLit:phi0690.phi003:1.123>	accipiunt inimicum imbrem, rimisque fatiscunt.
<verg. aen. urn:cts:latinLit:phi0690.phi003:1.124>	Interea magno misceri murmure pontum,
<verg. aen. urn:cts:latinLit:phi0690.phi003:1.125>	emissamque hiemem sensit Neptunus, et imis
<verg. aen. urn:cts:latinLit:phi0690.phi003:1.126>	stagna refusa vadis, graviter commotus; et alto
<verg. aen. urn:cts:latinLit:phi0690.phi003:1.127>	prospiciens, summa placidum caput extulit unda.
<verg. aen. urn:cts:latinLit:phi0690.phi003:1.128>	Disiectam Aeneae, toto videt aequore classem,
<verg. aen. urn:cts:latinLit:phi0690.phi003:1.129>	fluctibus oppressos Troas caelique ruina,
<verg. aen. urn:cts:latinLit:phi0690.phi003:1.130>	nec latuere doli fratrem Iunonis et irae.
<verg. aen. urn:cts:latinLit:phi0690.phi003:1.131>	Eurum ad se Zephyrumque vocat, dehinc talia fatur:
<verg. aen. urn:cts:latinLit:phi0690.phi003:1.132>	"Tantane vos generis tenuit fiducia vestri?
<verg. aen. urn:cts:latinLit:phi0690.phi003:1.133>	Iam caelum terramque meo sine numine, venti,
<verg. aen. urn:cts:latinLit:phi0690.phi003:1.134>	miscere, et tantas audetis tollere moles?
<verg. aen. urn:cts:latinLit:phi0690.phi003:1.135>	Quos ego---sed motos praestat componere fluctus.
<verg. aen. urn:cts:latinLit:phi0690.phi003:1.136>	Post mihi non simili poena commissa luetis.
<verg. aen. urn:cts:latinLit:phi0690.phi003:1.137>	Maturate fugam, regique haec dicite vestro:
<verg. aen. urn:cts:latinLit:phi0690.phi003:1.138>	non illi imperium pelagi saevumque tridentem,
<verg. aen. urn:cts:latinLit:phi0690.phi003:1.139>	sed mihi sorte datum. Tenet ille immania saxa,
<verg. aen. urn:cts:latinLit:phi0690.phi003:1.140>	vestras, Eure, domos; illa se iactet in aula
<verg. aen. urn:cts:latinLit:phi0690.phi003:1.141>	Aeolus, et clauso ventorum carcere regnet."
<verg. aen. urn:cts:latinLit:phi0690.phi003:1.142>	Sic ait, et dicto citius tumida aequora placat,
<verg. aen. urn:cts:latinLit:phi0690.phi003:1.143>	collectasque fugat nubes, solemque reducit.
<verg. aen. urn:cts:latinLit:phi0690.phi003:1.144>	Cymothoe simul et Triton adnixus acuto
<verg. aen. urn:cts:latinLit:phi0690.phi003:1.145>	detrudunt navis scopulo; levat ipse tridenti;
<verg. aen. urn:cts:latinLit:phi0690.phi003:1.146>	et vastas aperit syrtis, et temperat aequor,
<verg. aen. urn:cts:latinLit:phi0690.phi003:1.147>	atque rotis summas levibus perlabitur undas.
<verg. aen. urn:cts:latinLit:phi0690.phi003:1.148>	Ac veluti magno in populo cum saepe coorta est
<verg. aen. urn:cts:latinLit:phi0690.phi003:1.149>	seditio, saevitque animis ignobile volgus,
<verg. aen. urn:cts:latinLit:phi0690.phi003:1.150>	iamque faces et saxa volant---furor arma ministrat;
<verg. aen. urn:cts:latinLit:phi0690.phi003:1.151>	tum, pietate gravem ac meritis si forte virum quem
<verg. aen. urn:cts:latinLit:phi0690.phi003:1.152>	conspexere, silent, arrectisque auribus adstant;
<verg. aen. urn:cts:latinLit:phi0690.phi003:1.153>	ille regit dictis animos, et pectora mulcet,---
<verg. aen. urn:cts:latinLit:phi0690.phi003:1.154>	sic cunctus pelagi cecidit fragor, aequora postquam
<verg. aen. urn:cts:latinLit:phi0690.phi003:1.155>	prospiciens genitor caeloque invectus aperto
<verg. aen. urn:cts:latinLit:phi0690.phi003:1.156>	flectit equos, curruque volans dat lora secundo.
<verg. aen. urn:cts:latinLit:phi0690.phi003:1.157>	Defessi Aeneadae, quae proxima litora, cursu
<verg. aen. urn:cts:latinLit:phi0690.phi003:1.158>	contendunt petere, et Libyae vertuntur ad oras.
<verg. aen. urn:cts:latinLit:phi0690.phi003:1.159>	Est in secessu longo locus: insula portum
<verg. aen. urn:cts:latinLit:phi0690.phi003:1.160>	efficit obiectu laterum, quibus omnis ab alto
<verg. aen. urn:cts:latinLit:phi0690.phi003:1.161>	frangitur inque sinus scindit sese unda reductos.
<verg. aen. urn:cts:latinLit:phi0690.phi003:1.162>	Hinc atque hinc vastae rupes geminique minantur
<verg. aen. urn:cts:latinLit:phi0690.phi003:1.163>	in caelum scopuli, quorum sub vertice late
<verg. aen. urn:cts:latinLit:phi0690.phi003:1.164>	aequora tuta silent; tum silvis scaena coruscis
<verg. aen. urn:cts:latinLit:phi0690.phi003:1.165>	desuper horrentique atrum nemus imminet umbra.
<verg. aen. urn:cts:latinLit:phi0690.phi003:1.166>	Fronte sub adversa scopulis pendentibus antrum,
<verg. aen. urn:cts:latinLit:phi0690.phi003:1.167>	intus aquae dulces vivoque sedilia saxo,
<verg. aen. urn:cts:latinLit:phi0690.phi003:1.168>	nympharum domus: hic fessas non vincula navis
<verg. aen. urn:cts:latinLit:phi0690.phi003:1.169>	ulla tenent, unco non alligat ancora morsu.
<verg. aen. urn:cts:latinLit:phi0690.phi003:1.170>	Huc septem Aeneas collectis navibus omni
<verg. aen. urn:cts:latinLit:phi0690.phi003:1.171>	ex numero subit; ac magno telluris amore
<verg. aen. urn:cts:latinLit:phi0690.phi003:1.172>	egressi optata potiuntur Troes harena,
<verg. aen. urn:cts:latinLit:phi0690.phi003:1.173>	et sale tabentis artus in litore ponunt.
<verg. aen. urn:cts:latinLit:phi0690.phi003:1.174>	Ac primum silici scintillam excudit Achates,
<verg. aen. urn:cts:latinLit:phi0690.phi003:1.175>	succepitque ignem foliis, atque arida circum
<verg. aen. urn:cts:latinLit:phi0690.phi003:1.176>	nutrimenta dedit, rapuitque in fomite flammam.
<verg. aen. urn:cts:latinLit:phi0690.phi003:1.177>	Tum Cererem corruptam undis Cerealiaque arma
<verg. aen. urn:cts:latinLit:phi0690.phi003:1.178>	expediunt fessi rerum, frugesque receptas
<verg. aen. urn:cts:latinLit:phi0690.phi003:1.179>	et torrere parant flammis et frangere saxo.
<verg. aen. urn:cts:latinLit:phi0690.phi003:1.180>	Aeneas scopulum interea conscendit, et omnem
<verg. aen. urn:cts:latinLit:phi0690.phi003:1.181>	prospectum late pelago petit, Anthea si quem
<verg. aen. urn:cts:latinLit:phi0690.phi003:1.182>	iactatum vento videat Phrygiasque biremis,
<verg. aen. urn:cts:latinLit:phi0690.phi003:1.183>	aut Capyn, aut celsis in puppibus arma Caici.
<verg. aen. urn:cts:latinLit:phi0690.phi003:1.184>	Navem in conspectu nullam, tris litore cervos
<verg. aen. urn:cts:latinLit:phi0690.phi003:1.185>	prospicit errantis; hos tota armenta sequuntur
<verg. aen. urn:cts:latinLit:phi0690.phi003:1.186>	a tergo, et longum per vallis pascitur agmen.
<verg. aen. urn:cts:latinLit:phi0690.phi003:1.187>	Constitit hic, arcumque manu celerisque sagittas
<verg. aen. urn:cts:latinLit:phi0690.phi003:1.188>	corripuit, fidus quae tela gerebat Achates;
<verg. aen. urn:cts:latinLit:phi0690.phi003:1.189>	ductoresque ipsos primum, capita alta ferentis
<verg. aen. urn:cts:latinLit:phi0690.phi003:1.190>	cornibus arboreis, sternit, tum volgus, et omnem
<verg. aen. urn:cts:latinLit:phi0690.phi003:1.191>	miscet agens telis nemora inter frondea turbam;
<verg. aen. urn:cts:latinLit:phi0690.phi003:1.192>	nec prius absistit, quam septem ingentia victor
<verg. aen. urn:cts:latinLit:phi0690.phi003:1.193>	corpora fundat humi, et numerum cum navibus aequet.
<verg. aen. urn:cts:latinLit:phi0690.phi003:1.194>	Hinc portum petit, et socios partitur in omnes.
<verg. aen. urn:cts:latinLit:phi0690.phi003:1.195>	Vina bonus quae deinde cadis onerarat Acestes
<verg. aen. urn:cts:latinLit:phi0690.phi003:1.196>	litore Trinacrio dederatque abeuntibus heros,
<verg. aen. urn:cts:latinLit:phi0690.phi003:1.197>	dividit, et dictis maerentia pectora mulcet:
<verg. aen. urn:cts:latinLit:phi0690.phi003:1.198>	"O socii---neque enim ignari sumus ante malorum---
<verg. aen. urn:cts:latinLit:phi0690.phi003:1.199>	O passi graviora, dabit deus his quoque finem.
<verg. aen. urn:cts:latinLit:phi0690.phi003:1.200>	Vos et Scyllaeam rabiem penitusque sonantis
<verg. aen. urn:cts:latinLit:phi0690.phi003:1.201>	accestis scopulos, vos et Cyclopea saxa
<verg. aen. urn:cts:latinLit:phi0690.phi003:1.202>	experti: revocate animos, maestumque timorem
<verg. aen. urn:cts:latinLit:phi0690.phi003:1.203>	mittite: forsan et haec olim meminisse iuvabit.
<verg. aen. urn:cts:latinLit:phi0690.phi003:1.204>	Per varios casus, per tot discrimina rerum
<verg. aen. urn:cts:latinLit:phi0690.phi003:1.205>	tendimus in Latium; sedes ubi fata quietas
<verg. aen. urn:cts:latinLit:phi0690.phi003:1.206>	ostendunt; illic fas regna resurgere Troiae.
<verg. aen. urn:cts:latinLit:phi0690.phi003:1.207>	Durate, et vosmet rebus servate secundis."
<verg. aen. urn:cts:latinLit:phi0690.phi003:1.208>	Talia voce refert, curisque ingentibus aeger
<verg. aen. urn:cts:latinLit:phi0690.phi003:1.209>	spem voltu simulat, premit altum corde dolorem.
<verg. aen. urn:cts:latinLit:phi0690.phi003:1.210>	Illi se praedae accingunt, dapibusque futuris;
<verg. aen. urn:cts:latinLit:phi0690.phi003:1.211>	tergora deripiunt costis et viscera nudant;
<verg. aen. urn:cts:latinLit:phi0690.phi003:1.212>	pars in frusta secant veribusque trementia figunt;
<verg. aen. urn:cts:latinLit:phi0690.phi003:1.213>	litore aena locant alii, flammasque ministrant.
<verg. aen. urn:cts:latinLit:phi0690.phi003:1.214>	Tum victu revocant vires, fusique per herbam
<verg. aen. urn:cts:latinLit:phi0690.phi003:1.215>	implentur veteris Bacchi pinguisque ferinae.
<verg. aen. urn:cts:latinLit:phi0690.phi003:1.216>	Postquam exempta fames epulis mensaeque remotae,
<verg. aen. urn:cts:latinLit:phi0690.phi003:1.217>	amissos longo socios sermone requirunt,
<verg. aen. urn:cts:latinLit:phi0690.phi003:1.218>	spemque metumque inter dubii, seu vivere credant,
<verg. aen. urn:cts:latinLit:phi0690.phi003:1.219>	sive extrema pati nec iam exaudire vocatos.
<verg. aen. urn:cts:latinLit:phi0690.phi003:1.220>	Praecipue pius Aeneas nunc acris Oronti,
<verg. aen. urn:cts:latinLit:phi0690.phi003:1.221>	nunc Amyci casum gemit et crudelia secum
<verg. aen. urn:cts:latinLit:phi0690.phi003:1.222>	fata Lyci, fortemque Gyan, fortemque Cloanthum.
<verg. aen. urn:cts:latinLit:phi0690.phi003:1.223>	Et iam finis erat, cum Iuppiter aethere summo
<verg. aen. urn:cts:latinLit:phi0690.phi003:1.224>	despiciens mare velivolum terrasque iacentis
<verg. aen. urn:cts:latinLit:phi0690.phi003:1.225>	litoraque et latos populos, sic vertice caeli
<verg. aen. urn:cts:latinLit:phi0690.phi003:1.226>	constitit, et Libyae defixit lumina regnis.
<verg. aen. urn:cts:latinLit:phi0690.phi003:1.227>	Atque illum talis iactantem pectore curas
<verg. aen. urn:cts:latinLit:phi0690.phi003:1.228>	tristior et lacrimis oculos suffusa nitentis
<verg. aen. urn:cts:latinLit:phi0690.phi003:1.229>	adloquitur Venus: "O qui res hominumque deumque
<verg. aen. urn:cts:latinLit:phi0690.phi003:1.230>	aeternis regis imperiis, et fulmine terres,
<verg. aen. urn:cts:latinLit:phi0690.phi003:1.231>	quid meus Aeneas in te committere tantum,
<verg. aen. urn:cts:latinLit:phi0690.phi003:1.232>	quid Troes potuere, quibus, tot funera passis,
<verg. aen. urn:cts:latinLit:phi0690.phi003:1.233>	cunctus ob Italiam terrarum clauditur orbis?
<verg. aen. urn:cts:latinLit:phi0690.phi003:1.234>	Certe hinc Romanos olim, volventibus annis,
<verg. aen. urn:cts:latinLit:phi0690.phi003:1.235>	hinc fore ductores, revocato a sanguine Teucri,
<verg. aen. urn:cts:latinLit:phi0690.phi003:1.236>	qui mare, qui terras omni dicione tenerent,
<verg. aen. urn:cts:latinLit:phi0690.phi003:1.237>	pollicitus, quae te, genitor, sententia vertit?
<verg. aen. urn:cts:latinLit:phi0690.phi003:1.238>	Hoc equidem occasum Troiae tristisque ruinas
<verg. aen. urn:cts:latinLit:phi0690.phi003:1.239>	solabar, fatis contraria fata rependens;
<verg. aen. urn:cts:latinLit:phi0690.phi003:1.240>	nunc eadem fortuna viros tot casibus actos
<verg. aen. urn:cts:latinLit:phi0690.phi003:1.241>	insequitur. Quem das finem, rex magne, laborum?
<verg. aen. urn:cts:latinLit:phi0690.phi003:1.242>	Antenor potuit, mediis elapsus Achivis,
<verg. aen. urn:cts:latinLit:phi0690.phi003:1.243>	Illyricos penetrare sinus, atque intima tutus
<verg. aen. urn:cts:latinLit:phi0690.phi003:1.244>	regna Liburnorum, et fontem superare Timavi,
<verg. aen. urn:cts:latinLit:phi0690.phi003:1.245>	unde per ora novem vasto cum murmure montis
<verg. aen. urn:cts:latinLit:phi0690.phi003:1.246>	it mare proruptum et pelago premit arva sonanti.
<verg. aen. urn:cts:latinLit:phi0690.phi003:1.247>	Hic tamen ille urbem Patavi sedesque locavit
<verg. aen. urn:cts:latinLit:phi0690.phi003:1.248>	Teucrorum, et genti nomen dedit, armaque fixit
<verg. aen. urn:cts:latinLit:phi0690.phi003:1.249>	Troia; nunc placida compostus pace quiescit:
<verg. aen. urn:cts:latinLit:phi0690.phi003:1.250>	nos, tua progenies, caeli quibus adnuis arcem,
<verg. aen. urn:cts:latinLit:phi0690.phi003:1.251>	navibus (infandum!) amissis, unius ob iram
<verg. aen. urn:cts:latinLit:phi0690.phi003:1.252>	prodimur atque Italis longe disiungimur oris.
<verg. aen. urn:cts:latinLit:phi0690.phi003:1.253>	Hic pietatis honos? Sic nos in sceptra reponis?"
<verg. aen. urn:cts:latinLit:phi0690.phi003:1.254>	Olli subridens hominum sator atque deorum,
<verg. aen. urn:cts:latinLit:phi0690.phi003:1.255>	voltu, quo caelum tempestatesque serenat,
<verg. aen. urn:cts:latinLit:phi0690.phi003:1.256>	oscula libavit natae, dehinc talia fatur:
<verg. aen. urn:cts:latinLit:phi0690.phi003:1.257>	"Parce metu, Cytherea: manent immota tuorum
<verg. aen. urn:cts:latinLit:phi0690.phi003:1.258>	fata tibi; cernes urbem et promissa Lavini
<verg. aen. urn:cts:latinLit:phi0690.phi003:1.259>	moenia, sublimemque feres ad sidera caeli
<verg. aen. urn:cts:latinLit:phi0690.phi003:1.260>	magnanimum Aenean; neque me sententia vertit.
<verg. aen. urn:cts:latinLit:phi0690.phi003:1.261>	Hic tibi (fabor enim, quando haec te cura remordet,
<verg. aen. urn:cts:latinLit:phi0690.phi003:1.262>	longius et volvens fatorum arcana movebo)
<verg. aen. urn:cts:latinLit:phi0690.phi003:1.263>	bellum ingens geret Italia, populosque feroces
<verg. aen. urn:cts:latinLit:phi0690.phi003:1.264>	contundet, moresque viris et moenia ponet,
<verg. aen. urn:cts:latinLit:phi0690.phi003:1.265>	tertia dum Latio regnantem viderit aestas,
<verg. aen. urn:cts:latinLit:phi0690.phi003:1.266>	ternaque transierint Rutulis hiberna subactis.
<verg. aen. urn:cts:latinLit:phi0690.phi003:1.267>	At puer Ascanius, cui nunc cognomen Iulo
<verg. aen. urn:cts:latinLit:phi0690.phi003:1.268>	additur,---Ilus erat, dum res stetit Ilia regno,---
<verg. aen. urn:cts:latinLit:phi0690.phi003:1.269>	triginta magnos volvendis mensibus orbis
<verg. aen. urn:cts:latinLit:phi0690.phi003:1.270>	imperio explebit, regnumque ab sede Lavini
<verg. aen. urn:cts:latinLit:phi0690.phi003:1.271>	transferet, et longam multa vi muniet Albam.
<verg. aen. urn:cts:latinLit:phi0690.phi003:1.272>	Hic iam ter centum totos regnabitur annos
<verg. aen. urn:cts:latinLit:phi0690.phi003:1.273>	gente sub Hectorea, donec regina sacerdos,
<verg. aen. urn:cts:latinLit:phi0690.phi003:1.274>	Marte gravis, geminam partu dabit Ilia prolem.
<verg. aen. urn:cts:latinLit:phi0690.phi003:1.275>	Inde lupae fulvo nutricis tegmine laetus
<verg. aen. urn:cts:latinLit:phi0690.phi003:1.276>	Romulus excipiet gentem, et Mavortia condet
<verg. aen. urn:cts:latinLit:phi0690.phi003:1.277>	moenia, Romanosque suo de nomine dicet.
<verg. aen. urn:cts:latinLit:phi0690.phi003:1.278>	His ego nec metas rerum nec tempora pono;
<verg. aen. urn:cts:latinLit:phi0690.phi003:1.279>	imperium sine fine dedi. Quin aspera Iuno,
<verg. aen. urn:cts:latinLit:phi0690.phi003:1.280>	quae mare nunc terrasque metu caelumque fatigat,
<verg. aen. urn:cts:latinLit:phi0690.phi003:1.281>	consilia in melius referet, mecumque fovebit
<verg. aen. urn:cts:latinLit:phi0690.phi003:1.282>	Romanos rerum dominos gentemque togatam:
<verg. aen. urn:cts:latinLit:phi0690.phi003:1.283>	sic placitum. Veniet lustris labentibus aetas,
<verg. aen. urn:cts:latinLit:phi0690.phi003:1.284>	cum domus Assaraci Phthiam clarasque Mycenas
<verg. aen. urn:cts:latinLit:phi0690.phi003:1.285>	servitio premet, ac victis dominabitur Argis.
<verg. aen. urn:cts:latinLit:phi0690.phi003:1.286>	Nascetur pulchra Troianus origine Caesar,
<verg. aen. urn:cts:latinLit:phi0690.phi003:1.287>	imperium oceano, famam qui terminet astris,---
<verg. aen. urn:cts:latinLit:phi0690.phi003:1.288>	Iulius, a magno demissum nomen Iulo.
<verg. aen. urn:cts:latinLit:phi0690.phi003:1.289>	Hunc tu olim caelo, spoliis Orientis onustum,
<verg. aen. urn:cts:latinLit:phi0690.phi003:1.290>	accipies secura; vocabitur hic quoque votis.
<verg. aen. urn:cts:latinLit:phi0690.phi003:1.291>	Aspera tum positis mitescent saecula bellis;
<verg. aen. urn:cts:latinLit:phi0690.phi003:1.292>	cana Fides, et Vesta, Remo cum fratre Quirinus,
<verg. aen. urn:cts:latinLit:phi0690.phi003:1.293>	iura dabunt; dirae ferro et compagibus artis
<verg. aen. urn:cts:latinLit:phi0690.phi003:1.294>	claudentur Belli portae; Furor impius intus,
<verg. aen. urn:cts:latinLit:phi0690.phi003:1.295>	saeva sedens super arma, et centum vinctus aenis
<verg. aen. urn:cts:latinLit:phi0690.phi003:1.296>	post tergum nodis, fremet horridus ore cruento."
<verg. aen. urn:cts:latinLit:phi0690.phi003:1.297>	Haec ait, et Maia genitum demittit ab alto,
<verg. aen. urn:cts:latinLit:phi0690.phi003:1.298>	ut terrae, utque novae pateant Karthaginis arces
<verg. aen. urn:cts:latinLit:phi0690.phi003:1.299>	hospitio Teucris, ne fati nescia Dido
<verg. aen. urn:cts:latinLit:phi0690.phi003:1.300>	finibus arceret: volat ille per aera magnum
<verg. aen. urn:cts:latinLit:phi0690.phi003:1.301>	remigio alarum, ac Libyae citus adstitit oris.
<verg. aen. urn:cts:latinLit:phi0690.phi003:1.302>	Et iam iussa facit, ponuntque ferocia Poeni
<verg. aen. urn:cts:latinLit:phi0690.phi003:1.303>	corda volente deo; in primis regina quietum
<verg. aen. urn:cts:latinLit:phi0690.phi003:1.304>	accipit in Teucros animum mentemque benignam.
<verg. aen. urn:cts:latinLit:phi0690.phi003:1.305>	At pius Aeneas, per noctem plurima volvens,
<verg. aen. urn:cts:latinLit:phi0690.phi003:1.306>	ut primum lux alma data est, exire locosque
<verg. aen. urn:cts:latinLit:phi0690.phi003:1.307>	explorare novos, quas vento accesserit oras,
<verg. aen. urn:cts:latinLit:phi0690.phi003:1.308>	qui teneant, nam inculta videt, hominesne feraene,
<verg. aen. urn:cts:latinLit:phi0690.phi003:1.309>	quaerere constituit, sociisque exacta referre
<verg. aen. urn:cts:latinLit:phi0690.phi003:1.310>	Classem in convexo nemorum sub rupe cavata
<verg. aen. urn:cts:latinLit:phi0690.phi003:1.311>	arboribus clausam circum atque horrentibus umbris
<verg. aen. urn:cts:latinLit:phi0690.phi003:1.312>	occulit; ipse uno graditur comitatus Achate,
<verg. aen. urn:cts:latinLit:phi0690.phi003:1.313>	bina manu lato crispans hastilia ferro.
<verg. aen. urn:cts:latinLit:phi0690.phi003:1.314>	Cui mater media sese tulit obvia silva,
<verg. aen. urn:cts:latinLit:phi0690.phi003:1.315>	virginis os habitumque gerens, et virginis arma
<verg. aen. urn:cts:latinLit:phi0690.phi003:1.316>	Spartanae, vel qualis equos Threissa fatigat
<verg. aen. urn:cts:latinLit:phi0690.phi003:1.317>	Harpalyce, volucremque fuga praevertitur Hebrum.
<verg. aen. urn:cts:latinLit:phi0690.phi003:1.318>	Namque umeris de more habilem suspenderat arcum
<verg. aen. urn:cts:latinLit:phi0690.phi003:1.319>	venatrix, dederatque comam diffundere ventis,
<verg. aen. urn:cts:latinLit:phi0690.phi003:1.320>	nuda genu, nodoque sinus collecta fluentis.
<verg. aen. urn:cts:latinLit:phi0690.phi003:1.321>	Ac prior, "Heus" inquit "iuvenes, monstrate mearum
<verg. aen. urn:cts:latinLit:phi0690.phi003:1.322>	vidistis si quam hic errantem forte sororum,
<verg. aen. urn:cts:latinLit:phi0690.phi003:1.323>	succinctam pharetra et maculosae tegmine lyncis,
<verg. aen. urn:cts:latinLit:phi0690.phi003:1.324>	aut spumantis apri cursum clamore prementem."
<verg. aen. urn:cts:latinLit:phi0690.phi003:1.325>	Sic Venus; et Veneris contra sic filius orsus:
<verg. aen. urn:cts:latinLit:phi0690.phi003:1.326>	"Nulla tuarum audita mihi neque visa sororum---
<verg. aen. urn:cts:latinLit:phi0690.phi003:1.327>	O quam te memorem, virgo? Namque haud tibi voltus
<verg. aen. urn:cts:latinLit:phi0690.phi003:1.328>	mortalis, nec vox hominem sonat: O, dea certe---
<verg. aen. urn:cts:latinLit:phi0690.phi003:1.329>	an Phoebi soror? an nympharum sanguinis una?---
<verg. aen. urn:cts:latinLit:phi0690.phi003:1.330>	sis felix, nostrumque leves, quaecumque, laborem,
<verg. aen. urn:cts:latinLit:phi0690.phi003:1.331>	et, quo sub caelo tandem, quibus orbis in oris
<verg. aen. urn:cts:latinLit:phi0690.phi003:1.332>	iactemur, doceas. Ignari hominumque locorumque
<verg. aen. urn:cts:latinLit:phi0690.phi003:1.333>	erramus, vento huc vastis et fluctibus acti:
<verg. aen. urn:cts:latinLit:phi0690.phi003:1.334>	multa tibi ante aras nostra cadet hostia dextra."
<verg. aen. urn:cts:latinLit:phi0690.phi003:1.335>	Tum Venus: "Haud equidem tali me dignor honore;
<verg. aen. urn:cts:latinLit:phi0690.phi003:1.336>	virginibus Tyriis mos est gestare pharetram,
<verg. aen. urn:cts:latinLit:phi0690.phi003:1.337>	purpureoque alte suras vincire cothurno.
<verg. aen. urn:cts:latinLit:phi0690.phi003:1.338>	Punica regna vides, Tyrios et Agenoris urbem;
<verg. aen. urn:cts:latinLit:phi0690.phi003:1.339>	sed fines Libyci, genus intractabile bello.
<verg. aen. urn:cts:latinLit:phi0690.phi003:1.340>	Imperium Dido Tyria regit urbe profecta,
<verg. aen. urn:cts:latinLit:phi0690.phi003:1.341>	germanum fugiens. Longa est iniuria, longae
<verg. aen. urn:cts:latinLit:phi0690.phi003:1.342>	ambages; sed summa sequar fastigia rerum.
<verg. aen. urn:cts:latinLit:phi0690.phi003:1.343>	"Huic coniunx Sychaeus erat, ditissimus agri
<verg. aen. urn:cts:latinLit:phi0690.phi003:1.344>	Phoenicum, et magno miserae dilectus amore,
<verg. aen. urn:cts:latinLit:phi0690.phi003:1.345>	cui pater intactam dederat, primisque iugarat
<verg. aen. urn:cts:latinLit:phi0690.phi003:1.346>	ominibus. Sed regna Tyri germanus habebat
<verg. aen. urn:cts:latinLit:phi0690.phi003:1.347>	Pygmalion, scelere ante alios immanior omnes.
<verg. aen. urn:cts:latinLit:phi0690.phi003:1.348>	Quos inter medius venit furor. Ille Sychaeum
<verg. aen. urn:cts:latinLit:phi0690.phi003:1.349>	impius ante aras, atque auri caecus amore,
<verg. aen. urn:cts:latinLit:phi0690.phi003:1.350>	clam ferro incautum superat, securus amorum
<verg. aen. urn:cts:latinLit:phi0690.phi003:1.351>	germanae; factumque diu celavit, et aegram,
<verg. aen. urn:cts:latinLit:phi0690.phi003:1.352>	multa malus simulans, vana spe lusit amantem.
<verg. aen. urn:cts:latinLit:phi0690.phi003:1.353>	Ipsa sed in somnis inhumati venit imago
<verg. aen. urn:cts:latinLit:phi0690.phi003:1.354>	coniugis, ora modis attollens pallida miris,
<verg. aen. urn:cts:latinLit:phi0690.phi003:1.355>	crudeles aras traiectaque pectora ferro
<verg. aen. urn:cts:latinLit:phi0690.phi003:1.356>	nudavit, caecumque domus scelus omne retexit.
<verg. aen. urn:cts:latinLit:phi0690.phi003:1.357>	Tum celerare fugam patriaque excedere suadet,
<verg. aen. urn:cts:latinLit:phi0690.phi003:1.358>	auxiliumque viae veteres tellure recludit
<verg. aen. urn:cts:latinLit:phi0690.phi003:1.359>	thesauros, ignotum argenti pondus et auri.
<verg. aen. urn:cts:latinLit:phi0690.phi003:1.360>	His commota fugam Dido sociosque parabat:
<verg. aen. urn:cts:latinLit:phi0690.phi003:1.361>	conveniunt, quibus aut odium crudele tyranni
<verg. aen. urn:cts:latinLit:phi0690.phi003:1.362>	aut metus acer erat; navis, quae forte paratae,
<verg. aen. urn:cts:latinLit:phi0690.phi003:1.363>	corripiunt, onerantque auro: portantur avari
<verg. aen. urn:cts:latinLit:phi0690.phi003:1.364>	Pygmalionis opes pelago; dux femina facti.
<verg. aen. urn:cts:latinLit:phi0690.phi003:1.365>	Devenere locos, ubi nunc ingentia cernis
<verg. aen. urn:cts:latinLit:phi0690.phi003:1.366>	moenia surgentemque novae Karthaginis arcem,
<verg. aen. urn:cts:latinLit:phi0690.phi003:1.367>	mercatique solum, facti de nomine Byrsam,
<verg. aen. urn:cts:latinLit:phi0690.phi003:1.368>	taurino quantum possent circumdare tergo.
<verg. aen. urn:cts:latinLit:phi0690.phi003:1.369>	Sed vos qui tandem, quibus aut venistis ab oris,
<verg. aen. urn:cts:latinLit:phi0690.phi003:1.370>	quove tenetis iter? "Quaerenti talibus ille
<verg. aen. urn:cts:latinLit:phi0690.phi003:1.371>	suspirans, imoque trahens a pectore vocem:
<verg. aen. urn:cts:latinLit:phi0690.phi003:1.372>	"O dea, si prima repetens ab origine pergam,
<verg. aen. urn:cts:latinLit:phi0690.phi003:1.373>	et vacet annalis nostrorum audire laborum,
<verg. aen. urn:cts:latinLit:phi0690.phi003:1.374>	ante diem clauso componat Vesper Olympo.
<verg. aen. urn:cts:latinLit:phi0690.phi003:1.375>	Nos Troia antiqua, si vestras forte per auris
<verg. aen. urn:cts:latinLit:phi0690.phi003:1.376>	Troiae nomen iit, diversa per aequora vectos
<verg. aen. urn:cts:latinLit:phi0690.phi003:1.377>	forte sua Libycis tempestas adpulit oris.
<verg. aen. urn:cts:latinLit:phi0690.phi003:1.378>	Sum pius Aeneas, raptos qui ex hoste Penates
<verg. aen. urn:cts:latinLit:phi0690.phi003:1.379>	classe veho mecum, fama super aethera notus.
<verg. aen. urn:cts:latinLit:phi0690.phi003:1.380>	Italiam quaero patriam et genus ab Iove summo.
<verg. aen. urn:cts:latinLit:phi0690.phi003:1.381>	Bis denis Phrygium conscendi navibus aequor,
<verg. aen. urn:cts:latinLit:phi0690.phi003:1.382>	matre dea monstrante viam, data fata secutus;
<verg. aen. urn:cts:latinLit:phi0690.phi003:1.383>	vix septem convolsae undis Euroque supersunt.
<verg. aen. urn:cts:latinLit:phi0690.phi003:1.384>	Ipse ignotus, egens, Libyae deserta peragro,
<verg. aen. urn:cts:latinLit:phi0690.phi003:1.385>	Europa atque Asia pulsus." Nec plura querentem
<verg. aen. urn:cts:latinLit:phi0690.phi003:1.386>	passa Venus medio sic interfata dolore est:
<verg. aen. urn:cts:latinLit:phi0690.phi003:1.387>	"Quisquis es, haud, credo, invisus caelestibus auras
<verg. aen. urn:cts:latinLit:phi0690.phi003:1.388>	vitalis carpis, Tyriam qui adveneris urbem.
<verg. aen. urn:cts:latinLit:phi0690.phi003:1.389>	Perge modo, atque hinc te reginae ad limina perfer,
<verg. aen. urn:cts:latinLit:phi0690.phi003:1.390>	Namque tibi reduces socios classemque relatam
<verg. aen. urn:cts:latinLit:phi0690.phi003:1.391>	nuntio, et in tutum versis aquilonibus actam,
<verg. aen. urn:cts:latinLit:phi0690.phi003:1.392>	ni frustra augurium vani docuere parentes.
<verg. aen. urn:cts:latinLit:phi0690.phi003:1.393>	Aspice bis senos laetantis agmine cycnos,
<verg. aen. urn:cts:latinLit:phi0690.phi003:1.394>	aetheria quos lapsa plaga Iovis ales aperto
<verg. aen. urn:cts:latinLit:phi0690.phi003:1.395>	turbabat caelo; nunc terras ordine longo
<verg. aen. urn:cts:latinLit:phi0690.phi003:1.396>	aut capere, aut captas iam despectare videntur:
<verg. aen. urn:cts:latinLit:phi0690.phi003:1.397>	ut reduces illi ludunt stridentibus alis,
<verg. aen. urn:cts:latinLit:phi0690.phi003:1.398>	et coetu cinxere polum, cantusque dedere,
<verg. aen. urn:cts:latinLit:phi0690.phi003:1.399>	haud aliter puppesque tuae pubesque tuorum
<verg. aen. urn:cts:latinLit:phi0690.phi003:1.400>	aut portum tenet aut pleno subit ostia velo.
<verg. aen. urn:cts:latinLit:phi0690.phi003:1.401>	Perge modo, et, qua te ducit via, dirige gressum."
<verg. aen. urn:cts:latinLit:phi0690.phi003:1.402>	Dixit, et avertens rosea cervice refulsit,
<verg. aen. urn:cts:latinLit:phi0690.phi003:1.403>	ambrosiaeque comae divinum vertice odorem
<verg. aen. urn:cts:latinLit:phi0690.phi003:1.404>	spiravere, pedes vestis defluxit ad imos,
<verg. aen. urn:cts:latinLit:phi0690.phi003:1.405>	et vera incessu patuit dea. Ille ubi matrem
<verg. aen. urn:cts:latinLit:phi0690.phi003:1.406>	adgnovit, tali fugientem est voce secutus:
<verg. aen. urn:cts:latinLit:phi0690.phi003:1.407>	"Quid natum totiens, crudelis tu quoque, falsis
<verg. aen. urn:cts:latinLit:phi0690.phi003:1.408>	ludis imaginibus? Cur dextrae iungere dextram
<verg. aen. urn:cts:latinLit:phi0690.phi003:1.409>	non datur, ac veras audire et reddere voces?"
<verg. aen. urn:cts:latinLit:phi0690.phi003:1.410>	Talibus incusat, gressumque ad moenia tendit:
<verg. aen. urn:cts:latinLit:phi0690.phi003:1.411>	at Venus obscuro gradientes aere saepsit,
<verg. aen. urn:cts:latinLit:phi0690.phi003:1.412>	et multo nebulae circum dea fudit amictu,
<verg. aen. urn:cts:latinLit:phi0690.phi003:1.413>	cernere ne quis eos, neu quis contingere posset,
<verg. aen. urn:cts:latinLit:phi0690.phi003:1.414>	molirive moram, aut veniendi poscere causas.
<verg. aen. urn:cts:latinLit:phi0690.phi003:1.415>	Ipsa Paphum sublimis abit, sedesque revisit
<verg. aen. urn:cts:latinLit:phi0690.phi003:1.416>	laeta suas, ubi templum illi, centumque Sabaeo
<verg. aen. urn:cts:latinLit:phi0690.phi003:1.417>	ture calent arae, sertisque recentibus halant.
<verg. aen. urn:cts:latinLit:phi0690.phi003:1.418>	Corripuere viam interea, qua semita monstrat.
<verg. aen. urn:cts:latinLit:phi0690.phi003:1.419>	Iamque ascendebant collem, qui plurimus urbi
<verg. aen. urn:cts:latinLit:phi0690.phi003:1.420>	imminet, adversasque adspectat desuper arces.
<verg. aen. urn:cts:latinLit:phi0690.phi003:1.421>	Miratur molem Aeneas, magalia quondam,
<verg. aen. urn:cts:latinLit:phi0690.phi003:1.422>	miratur portas strepitumque et strata viarum.
<verg. aen. urn:cts:latinLit:phi0690.phi003:1.423>	Instant ardentes Tyrii pars ducere muros,
<verg. aen. urn:cts:latinLit:phi0690.phi003:1.424>	molirique arcem et manibus subvolvere saxa,
<verg. aen. urn:cts:latinLit:phi0690.phi003:1.425>	pars optare locum tecto et concludere sulco.
<verg. aen. urn:cts:latinLit:phi0690.phi003:1.426>	[Iura magistratusque legunt sanctumque senatum;]
<verg. aen. urn:cts:latinLit:phi0690.phi003:1.427>	hic portus alii effodiunt; hic alta theatris
<verg. aen. urn:cts:latinLit:phi0690.phi003:1.428>	fundamenta locant alii, immanisque columnas
<verg. aen. urn:cts:latinLit:phi0690.phi003:1.429>	rupibus excidunt, scaenis decora alta futuris.
<verg. aen. urn:cts:latinLit:phi0690.phi003:1.430>	Qualis apes aestate nova per florea rura
<verg. aen. urn:cts:latinLit:phi0690.phi003:1.431>	exercet sub sole labor, cum gentis adultos
<verg. aen. urn:cts:latinLit:phi0690.phi003:1.432>	educunt fetus, aut cum liquentia mella
<verg. aen. urn:cts:latinLit:phi0690.phi003:1.433>	stipant et dulci distendunt nectare cellas,
<verg. aen. urn:cts:latinLit:phi0690.phi003:1.434>	aut onera accipiunt venientum, aut agmine facto
<verg. aen. urn:cts:latinLit:phi0690.phi003:1.435>	ignavom fucos pecus a praesepibus arcent:
<verg. aen. urn:cts:latinLit:phi0690.phi003:1.436>	fervet opus, redolentque thymo fragrantia mella.
<verg. aen. urn:cts:latinLit:phi0690.phi003:1.437>	"O fortunati, quorum iam moenia surgunt!"
<verg. aen. urn:cts:latinLit:phi0690.phi003:1.438>	Aeneas ait, et fastigia suspicit urbis.
<verg. aen. urn:cts:latinLit:phi0690.phi003:1.439>	Infert se saeptus nebula, mirabile dictu,
<verg. aen. urn:cts:latinLit:phi0690.phi003:1.440>	per medios, miscetque viris, neque cernitur ulli.
<verg. aen. urn:cts:latinLit:phi0690.phi003:1.441>	Lucus in urbe fuit media, laetissimus umbra,
<verg. aen. urn:cts:latinLit:phi0690.phi003:1.442>	quo primum iactati undis et turbine Poeni
<verg. aen. urn:cts:latinLit:phi0690.phi003:1.443>	effodere loco signum, quod regia Iuno
<verg. aen. urn:cts:latinLit:phi0690.phi003:1.444>	monstrarat, caput acris equi; sic nam fore bello
<verg. aen. urn:cts:latinLit:phi0690.phi003:1.445>	egregiam et facilem victu per saecula gentem.
<verg. aen. urn:cts:latinLit:phi0690.phi003:1.446>	Hic templum Iunoni ingens Sidonia Dido
<verg. aen. urn:cts:latinLit:phi0690.phi003:1.447>	condebat, donis opulentum et numine divae,
<verg. aen. urn:cts:latinLit:phi0690.phi003:1.448>	aerea cui gradibus surgebant limina, nexaeque
<verg. aen. urn:cts:latinLit:phi0690.phi003:1.449>	aere trabes, foribus cardo stridebat aenis.
<verg. aen. urn:cts:latinLit:phi0690.phi003:1.450>	Hoc primum in luco nova res oblata timorem
<verg. aen. urn:cts:latinLit:phi0690.phi003:1.451>	leniit, hic primum Aeneas sperare salutem
<verg. aen. urn:cts:latinLit:phi0690.phi003:1.452>	ausus, et adflictis melius confidere rebus.
<verg. aen. urn:cts:latinLit:phi0690.phi003:1.453>	Namque sub ingenti lustrat dum singula templo,
<verg. aen. urn:cts:latinLit:phi0690.phi003:1.454>	reginam opperiens, dum, quae fortuna sit urbi,
<verg. aen. urn:cts:latinLit:phi0690.phi003:1.455>	artificumque manus inter se operumque laborem
<verg. aen. urn:cts:latinLit:phi0690.phi003:1.456>	miratur, videt Iliacas ex ordine pugnas,
<verg. aen. urn:cts:latinLit:phi0690.phi003:1.457>	bellaque iam fama totum volgata per orbem,
<verg. aen. urn:cts:latinLit:phi0690.phi003:1.458>	Atridas, Priamumque, et saevum ambobus Achillem.
<verg. aen. urn:cts:latinLit:phi0690.phi003:1.459>	Constitit, et lacrimans, "Quis iam locus" inquit "Achate,
<verg. aen. urn:cts:latinLit:phi0690.phi003:1.460>	quae regio in terris nostri non plena laboris?
<verg. aen. urn:cts:latinLit:phi0690.phi003:1.461>	En Priamus! Sunt hic etiam sua praemia laudi;
<verg. aen. urn:cts:latinLit:phi0690.phi003:1.462>	sunt lacrimae rerum et mentem mortalia tangunt.
<verg. aen. urn:cts:latinLit:phi0690.phi003:1.463>	Solve metus; feret haec aliquam tibi fama salutem."
<verg. aen. urn:cts:latinLit:phi0690.phi003:1.464>	Sic ait, atque animum pictura pascit inani,
<verg. aen. urn:cts:latinLit:phi0690.phi003:1.465>	multa gemens, largoque umectat flumine voltum.
<verg. aen. urn:cts:latinLit:phi0690.phi003:1.466>	Namque videbat, uti bellantes Pergama circum
<verg. aen. urn:cts:latinLit:phi0690.phi003:1.467>	hac fugerent Graii, premeret Troiana iuventus,
<verg. aen. urn:cts:latinLit:phi0690.phi003:1.468>	hac Phryges, instaret curru cristatus Achilles.
<verg. aen. urn:cts:latinLit:phi0690.phi003:1.469>	Nec procul hinc Rhesi niveis tentoria velis
<verg. aen. urn:cts:latinLit:phi0690.phi003:1.470>	adgnoscit lacrimans, primo quae prodita somno
<verg. aen. urn:cts:latinLit:phi0690.phi003:1.471>	Tydides multa vastabat caede cruentus,
<verg. aen. urn:cts:latinLit:phi0690.phi003:1.472>	ardentisque avertit equos in castra, prius quam
<verg. aen. urn:cts:latinLit:phi0690.phi003:1.473>	pabula gustassent Troiae Xanthumque bibissent.
<verg. aen. urn:cts:latinLit:phi0690.phi003:1.474>	Parte alia fugiens amissis Troilus armis,
<verg. aen. urn:cts:latinLit:phi0690.phi003:1.475>	infelix puer atque impar congressus Achilli,
<verg. aen. urn:cts:latinLit:phi0690.phi003:1.476>	fertur equis, curruque haeret resupinus inani,
<verg. aen. urn:cts:latinLit:phi0690.phi003:1.477>	lora tenens tamen; huic cervixque comaeque trahuntur
<verg. aen. urn:cts:latinLit:phi0690.phi003:1.478>	per terram, et versa pulvis inscribitur hasta.
<verg. aen. urn:cts:latinLit:phi0690.phi003:1.479>	Interea ad templum non aequae Palladis ibant
<verg. aen. urn:cts:latinLit:phi0690.phi003:1.480>	crinibus Iliades passis peplumque ferebant,
<verg. aen. urn:cts:latinLit:phi0690.phi003:1.481>	suppliciter tristes et tunsae pectora palmis;
<verg. aen. urn:cts:latinLit:phi0690.phi003:1.482>	diva solo fixos oculos aversa tenebat.
<verg. aen. urn:cts:latinLit:phi0690.phi003:1.483>	Ter circum Iliacos raptaverat Hectora muros,
<verg. aen. urn:cts:latinLit:phi0690.phi003:1.484>	exanimumque auro corpus vendebat Achilles.
<verg. aen. urn:cts:latinLit:phi0690.phi003:1.485>	Tum vero ingentem gemitum dat pectore ab imo,
<verg. aen. urn:cts:latinLit:phi0690.phi003:1.486>	ut spolia, ut currus, utque ipsum corpus amici,
<verg. aen. urn:cts:latinLit:phi0690.phi003:1.487>	tendentemque manus Priamum conspexit inermis.
<verg. aen. urn:cts:latinLit:phi0690.phi003:1.488>	Se quoque principibus permixtum adgnovit Achivis,
<verg. aen. urn:cts:latinLit:phi0690.phi003:1.489>	Eoasque acies et nigri Memnonis arma.
<verg. aen. urn:cts:latinLit:phi0690.phi003:1.490>	Ducit Amazonidum lunatis agmina peltis
<verg. aen. urn:cts:latinLit:phi0690.phi003:1.491>	Penthesilea furens, mediisque in milibus ardet,
<verg. aen. urn:cts:latinLit:phi0690.phi003:1.492>	aurea subnectens exsertae cingula mammae,
<verg. aen. urn:cts:latinLit:phi0690.phi003:1.493>	bellatrix, audetque viris concurrere virgo.
<verg. aen. urn:cts:latinLit:phi0690.phi003:1.494>	Haec dum Dardanio Aeneae miranda videntur,
<verg. aen. urn:cts:latinLit:phi0690.phi003:1.495>	dum stupet, obtutuque haeret defixus in uno,
<verg. aen. urn:cts:latinLit:phi0690.phi003:1.496>	regina ad templum, forma pulcherrima Dido,
<verg. aen. urn:cts:latinLit:phi0690.phi003:1.497>	incessit magna iuvenum stipante caterva.
<verg. aen. urn:cts:latinLit:phi0690.phi003:1.498>	Qualis in Eurotae ripis aut per iuga Cynthi
<verg. aen. urn:cts:latinLit:phi0690.phi003:1.499>	exercet Diana choros, quam mille secutae
<verg. aen. urn:cts:latinLit:phi0690.phi003:1.500>	hinc atque hinc glomerantur oreades; illa pharetram
<verg. aen. urn:cts:latinLit:phi0690.phi003:1.501>	fert umero, gradiensque deas supereminet omnis:
<verg. aen. urn:cts:latinLit:phi0690.phi003:1.502>	Latonae tacitum pertemptant gaudia pectus:
<verg. aen. urn:cts:latinLit:phi0690.phi003:1.503>	talis erat Dido, talem se laeta ferebat
<verg. aen. urn:cts:latinLit:phi0690.phi003:1.504>	per medios, instans operi regnisque futuris.
<verg. aen. urn:cts:latinLit:phi0690.phi003:1.505>	Tum foribus divae, media testudine templi,
<verg. aen. urn:cts:latinLit:phi0690.phi003:1.506>	saepta armis, solioque alte subnixa resedit.
<verg. aen. urn:cts:latinLit:phi0690.phi003:1.507>	Iura dabat legesque viris, operumque laborem
<verg. aen. urn:cts:latinLit:phi0690.phi003:1.508>	partibus aequabat iustis, aut sorte trahebat:
<verg. aen. urn:cts:latinLit:phi0690.phi003:1.509>	cum subito Aeneas concursu accedere magno
<verg. aen. urn:cts:latinLit:phi0690.phi003:1.510>	Anthea Sergestumque videt fortemque Cloanthum,
<verg. aen. urn:cts:latinLit:phi0690.phi003:1.511>	Teucrorumque alios, ater quos aequore turbo
<verg. aen. urn:cts:latinLit:phi0690.phi003:1.512>	dispulerat penitusque alias avexerat oras.
<verg. aen. urn:cts:latinLit:phi0690.phi003:1.513>	Obstipuit simul ipse simul perculsus Achates
<verg. aen. urn:cts:latinLit:phi0690.phi003:1.514>	laetitiaque metuque; avidi coniungere dextras
<verg. aen. urn:cts:latinLit:phi0690.phi003:1.515>	ardebant; sed res animos incognita turbat.
<verg. aen. urn:cts:latinLit:phi0690.phi003:1.516>	Dissimulant, et nube cava speculantur amicti,
<verg. aen. urn:cts:latinLit:phi0690.phi003:1.517>	quae fortuna viris, classem quo litore linquant,
<verg. aen. urn:cts:latinLit:phi0690.phi003:1.518>	quid veniant; cunctis nam lecti navibus ibant,
<verg. aen. urn:cts:latinLit:phi0690.phi003:1.519>	orantes veniam, et templum clamore petebant.
<verg. aen. urn:cts:latinLit:phi0690.phi003:1.520>	Postquam introgressi et coram data copia fandi,
<verg. aen. urn:cts:latinLit:phi0690.phi003:1.521>	maxumus Ilioneus placido sic pectore coepit:
<verg. aen. urn:cts:latinLit:phi0690.phi003:1.522>	"O Regina, novam cui condere Iuppiter urbem
<verg. aen. urn:cts:latinLit:phi0690.phi003:1.523>	iustitiaque dedit gentis frenare superbas,
<verg. aen. urn:cts:latinLit:phi0690.phi003:1.524>	Troes te miseri, ventis maria omnia vecti,
<verg. aen. urn:cts:latinLit:phi0690.phi003:1.525>	oramus, prohibe infandos a navibus ignis,
<verg. aen. urn:cts:latinLit:phi0690.phi003:1.526>	parce pio generi, et propius res aspice nostras.
<verg. aen. urn:cts:latinLit:phi0690.phi003:1.527>	Non nos aut ferro Libycos populare Penatis
<verg. aen. urn:cts:latinLit:phi0690.phi003:1.528>	venimus, aut raptas ad litora vertere praedas;
<verg. aen. urn:cts:latinLit:phi0690.phi003:1.529>	non ea vis animo, nec tanta superbia victis.
<verg. aen. urn:cts:latinLit:phi0690.phi003:1.530>	Est locus, Hesperiam Grai cognomine dicunt,
<verg. aen. urn:cts:latinLit:phi0690.phi003:1.531>	terra antiqua, potens armis atque ubere glaebae;
<verg. aen. urn:cts:latinLit:phi0690.phi003:1.532>	Oenotri coluere viri; nunc fama minores
<verg. aen. urn:cts:latinLit:phi0690.phi003:1.533>	Italiam dixisse ducis de nomine gentem.
<verg. aen. urn:cts:latinLit:phi0690.phi003:1.534>	Hic cursus fuit:
<verg. aen. urn:cts:latinLit:phi0690.phi003:1.535>	cum subito adsurgens fluctu nimbosus Orion
<verg. aen. urn:cts:latinLit:phi0690.phi003:1.536>	in vada caeca tulit, penitusque procacibus austris
<verg. aen. urn:cts:latinLit:phi0690.phi003:1.537>	perque undas, superante salo, perque invia saxa
<verg. aen. urn:cts:latinLit:phi0690.phi003:1.538>	dispulit; huc pauci vestris adnavimus oris.
<verg. aen. urn:cts:latinLit:phi0690.phi003:1.539>	Quod genus hoc hominum?  Quaeve hunc tam barbara morem
<verg. aen. urn:cts:latinLit:phi0690.phi003:1.540>	permittit patria? Hospitio prohibemur harenae;
<verg. aen. urn:cts:latinLit:phi0690.phi003:1.541>	bella cient, primaque vetant consistere terra.
<verg. aen. urn:cts:latinLit:phi0690.phi003:1.542>	Si genus humanum et mortalia temnitis arma
<verg. aen. urn:cts:latinLit:phi0690.phi003:1.543>	at sperate deos memores fandi atque nefandi.
<verg. aen. urn:cts:latinLit:phi0690.phi003:1.544>	"Rex erat Aeneas nobis, quo iustior alter,
<verg. aen. urn:cts:latinLit:phi0690.phi003:1.545>	nec pietate fuit, nec bello maior et armis.
<verg. aen. urn:cts:latinLit:phi0690.phi003:1.546>	Quem si fata virum servant, si vescitur aura
<verg. aen. urn:cts:latinLit:phi0690.phi003:1.547>	aetheria, neque adhuc crudelibus occubat umbris,
<verg. aen. urn:cts:latinLit:phi0690.phi003:1.548>	non metus; officio nec te certasse priorem
<verg. aen. urn:cts:latinLit:phi0690.phi003:1.549>	paeniteat. Sunt et Siculis regionibus urbes
<verg. aen. urn:cts:latinLit:phi0690.phi003:1.550>	arvaque, Troianoque a sanguine clarus Acestes.
<verg. aen. urn:cts:latinLit:phi0690.phi003:1.551>	Quassatam ventis liceat subducere classem,
<verg. aen. urn:cts:latinLit:phi0690.phi003:1.552>	et silvis aptare trabes et stringere remos:
<verg. aen. urn:cts:latinLit:phi0690.phi003:1.553>	si datur Italiam, sociis et rege recepto,
<verg. aen. urn:cts:latinLit:phi0690.phi003:1.554>	tendere, ut Italiam laeti Latiumque petamus;
<verg. aen. urn:cts:latinLit:phi0690.phi003:1.555>	sin absumpta salus, et te, pater optume Teucrum,
<verg. aen. urn:cts:latinLit:phi0690.phi003:1.556>	pontus habet Lybiae, nec spes iam restat Iuli,
<verg. aen. urn:cts:latinLit:phi0690.phi003:1.557>	at freta Sicaniae saltem sedesque paratas,
<verg. aen. urn:cts:latinLit:phi0690.phi003:1.558>	unde huc advecti, regemque petamus Acesten."
<verg. aen. urn:cts:latinLit:phi0690.phi003:1.559>	Talibus Ilioneus; cuncti simul ore fremebant
<verg. aen. urn:cts:latinLit:phi0690.phi003:1.560>	Dardanidae.
<verg. aen. urn:cts:latinLit:phi0690.phi003:1.561>	Tum breviter Dido, voltum demissa, profatur:
<verg. aen. urn:cts:latinLit:phi0690.phi003:1.562>	"Solvite corde metum, Teucri, secludite curas.
<verg. aen. urn:cts:latinLit:phi0690.phi003:1.563>	Res dura et regni novitas me talia cogunt
<verg. aen. urn:cts:latinLit:phi0690.phi003:1.564>	moliri, et late finis custode tueri.
<verg. aen. urn:cts:latinLit:phi0690.phi003:1.565>	Quis genus Aeneadum, quis Troiae nesciat urbem,
<verg. aen. urn:cts:latinLit:phi0690.phi003:1.566>	virtutesque virosque, aut tanti incendia belli?
<verg. aen. urn:cts:latinLit:phi0690.phi003:1.567>	Non obtusa adeo gestamus pectora Poeni,
<verg. aen. urn:cts:latinLit:phi0690.phi003:1.568>	nec tam aversus equos Tyria Sol iungit ab urbe.
<verg. aen. urn:cts:latinLit:phi0690.phi003:1.569>	Seu vos Hesperiam magnam Saturniaque arva,
<verg. aen. urn:cts:latinLit:phi0690.phi003:1.570>	sive Erycis finis regemque optatis Acesten,
<verg. aen. urn:cts:latinLit:phi0690.phi003:1.571>	auxilio tutos dimittam, opibusque iuvabo.
<verg. aen. urn:cts:latinLit:phi0690.phi003:1.572>	Voltis et his mecum pariter considere regnis;
<verg. aen. urn:cts:latinLit:phi0690.phi003:1.573>	urbem quam statuo vestra est, subducite navis;
<verg. aen. urn:cts:latinLit:phi0690.phi003:1.574>	Tros Tyriusque mihi nullo discrimine agetur.
<verg. aen. urn:cts:latinLit:phi0690.phi003:1.575>	Atque utinam rex ipse Noto compulsus eodem
<verg. aen. urn:cts:latinLit:phi0690.phi003:1.576>	adforet Aeneas! Equidem per litora certos
<verg. aen. urn:cts:latinLit:phi0690.phi003:1.577>	dimittam et Libyae lustrare extrema iubebo,
<verg. aen. urn:cts:latinLit:phi0690.phi003:1.578>	si quibus eiectus silvis aut urbibus errat."
<verg. aen. urn:cts:latinLit:phi0690.phi003:1.579>	His animum arrecti dictis et fortis Achates
<verg. aen. urn:cts:latinLit:phi0690.phi003:1.580>	et pater Aeneas iamdudum erumpere nubem
<verg. aen. urn:cts:latinLit:phi0690.phi003:1.581>	ardebant. Prior Aenean compellat Achates:
<verg. aen. urn:cts:latinLit:phi0690.phi003:1.582>	"Nate dea, quae nunc animo sententia surgit?
<verg. aen. urn:cts:latinLit:phi0690.phi003:1.583>	omnia tuta vides, classem sociosque receptos.
<verg. aen. urn:cts:latinLit:phi0690.phi003:1.584>	Unus abest, medio in fluctu quem vidimus ipsi
<verg. aen. urn:cts:latinLit:phi0690.phi003:1.585>	submersum; dictis respondent cetera matris."
<verg. aen. urn:cts:latinLit:phi0690.phi003:1.586>	Vix ea fatus erat, cum circumfusa repente
<verg. aen. urn:cts:latinLit:phi0690.phi003:1.587>	scindit se nubes et in aethera purgat apertum.
<verg. aen. urn:cts:latinLit:phi0690.phi003:1.588>	Restitit Aeneas claraque in luce refulsit,
<verg. aen. urn:cts:latinLit:phi0690.phi003:1.589>	os umerosque deo similis; namque ipsa decoram
<verg. aen. urn:cts:latinLit:phi0690.phi003:1.590>	caesariem nato genetrix lumenque iuventae
<verg. aen. urn:cts:latinLit:phi0690.phi003:1.591>	purpureum et laetos oculis adflarat honores:
<verg. aen. urn:cts:latinLit:phi0690.phi003:1.592>	quale manus addunt ebori decus, aut ubi flavo
<verg. aen. urn:cts:latinLit:phi0690.phi003:1.593>	argentum Pariusve lapis circumdatur auro.
<verg. aen. urn:cts:latinLit:phi0690.phi003:1.594>	Tum sic reginam adloquitur, cunctisque repente
<verg. aen. urn:cts:latinLit:phi0690.phi003:1.595>	improvisus ait: "Coram, quem quaeritis, adsum,
<verg. aen. urn:cts:latinLit:phi0690.phi003:1.596>	Troius Aeneas, Lybicis ereptus ab undis.
<verg. aen. urn:cts:latinLit:phi0690.phi003:1.597>	O sola infandos Troiae miserata labores,
<verg. aen. urn:cts:latinLit:phi0690.phi003:1.598>	quae nos, reliquias Danaum, terraeque marisque
<verg. aen. urn:cts:latinLit:phi0690.phi003:1.599>	omnibus exhaustos iam casibus, omnium egenos,
<verg. aen. urn:cts:latinLit:phi0690.phi003:1.600>	urbe, domo, socias, grates persolvere dignas
<verg. aen. urn:cts:latinLit:phi0690.phi003:1.601>	non opis est nostrae, Dido, nec quicquid ubique est
<verg. aen. urn:cts:latinLit:phi0690.phi003:1.602>	gentis Dardaniae, magnum quae sparsa per orbem.
<verg. aen. urn:cts:latinLit:phi0690.phi003:1.603>	Di tibi, si qua pios respectant numina, si quid
<verg. aen. urn:cts:latinLit:phi0690.phi003:1.604>	usquam iustitia est et mens sibi conscia recti,
<verg. aen. urn:cts:latinLit:phi0690.phi003:1.605>	praemia digna ferant. Quae te tam laeta tulerunt
<verg. aen. urn:cts:latinLit:phi0690.phi003:1.606>	saecula? Qui tanti talem genuere parentes?
<verg. aen. urn:cts:latinLit:phi0690.phi003:1.607>	In freta dum fluvii current, dum montibus umbrae
<verg. aen. urn:cts:latinLit:phi0690.phi003:1.608>	lustrabunt convexa, polus dum sidera pascet,
<verg. aen. urn:cts:latinLit:phi0690.phi003:1.609>	semper honos nomenque tuum laudesque manebunt,
<verg. aen. urn:cts:latinLit:phi0690.phi003:1.610>	quae me cumque vocant terrae." Sic fatus, amicum
<verg. aen. urn:cts:latinLit:phi0690.phi003:1.611>	Ilionea petit dextra, laevaque Serestum,
<verg. aen. urn:cts:latinLit:phi0690.phi003:1.612>	post alios, fortemque Gyan fortemque Cloanthum.
<verg. aen. urn:cts:latinLit:phi0690.phi003:1.613>	Obstipuit primo aspectu Sidonia Dido,
<verg. aen. urn:cts:latinLit:phi0690.phi003:1.614>	casu deinde viri tanto, et sic ore locuta est:
<verg. aen. urn:cts:latinLit:phi0690.phi003:1.615>	"Quis te, nate dea, per tanta pericula casus
<verg. aen. urn:cts:latinLit:phi0690.phi003:1.616>	insequitur? Quae vis immanibus applicat oris?
<verg. aen. urn:cts:latinLit:phi0690.phi003:1.617>	Tune ille Aeneas, quem Dardanio Anchisae
<verg. aen. urn:cts:latinLit:phi0690.phi003:1.618>	alma Venus Phrygii genuit Simoentis ad undam?
<verg. aen. urn:cts:latinLit:phi0690.phi003:1.619>	Atque equidem Teucrum memini Sidona venire
<verg. aen. urn:cts:latinLit:phi0690.phi003:1.620>	finibus expulsum patriis, nova regna petentem
<verg. aen. urn:cts:latinLit:phi0690.phi003:1.621>	auxilio Beli; genitor tum Belus opimam
<verg. aen. urn:cts:latinLit:phi0690.phi003:1.622>	vastabat Cyprum, et victor dicione tenebat.
<verg. aen. urn:cts:latinLit:phi0690.phi003:1.623>	Tempore iam ex illo casus mihi cognitus urbis
<verg. aen. urn:cts:latinLit:phi0690.phi003:1.624>	Troianae nomenque tuum regesque Pelasgi.
<verg. aen. urn:cts:latinLit:phi0690.phi003:1.625>	Ipse hostis Teucros insigni laude ferebat,
<verg. aen. urn:cts:latinLit:phi0690.phi003:1.626>	seque ortum antiqua Teucrorum ab stirpe volebat.
<verg. aen. urn:cts:latinLit:phi0690.phi003:1.627>	Quare agite, O tectis, iuvenes, succedite nostris.
<verg. aen. urn:cts:latinLit:phi0690.phi003:1.628>	Me quoque per multos similis fortuna labores
<verg. aen. urn:cts:latinLit:phi0690.phi003:1.629>	iactatam hac demum voluit consistere terra.
<verg. aen. urn:cts:latinLit:phi0690.phi003:1.630>	Non ignara mali, miseris succurrere disco."
<verg. aen. urn:cts:latinLit:phi0690.phi003:1.631>	Sic memorat; simul Aenean in regia ducit
<verg. aen. urn:cts:latinLit:phi0690.phi003:1.632>	tecta, simul divom templis indicit honorem.
<verg. aen. urn:cts:latinLit:phi0690.phi003:1.633>	Nec minus interea sociis ad litora mittit
<verg. aen. urn:cts:latinLit:phi0690.phi003:1.634>	viginti tauros, magnorum horrentia centum
<verg. aen. urn:cts:latinLit:phi0690.phi003:1.635>	terga suum, pinguis centum cum matribus agnos,
<verg. aen. urn:cts:latinLit:phi0690.phi003:1.636>	munera laetitiamque dii.
<verg. aen. urn:cts:latinLit:phi0690.phi003:1.637>	At domus interior regali splendida luxu
<verg. aen. urn:cts:latinLit:phi0690.phi003:1.638>	instruitur, mediisque parant convivia tectis:
<verg. aen. urn:cts:latinLit:phi0690.phi003:1.639>	arte laboratae vestes ostroque superbo,
<verg. aen. urn:cts:latinLit:phi0690.phi003:1.640>	ingens argentum mensis, caelataque in auro
<verg. aen. urn:cts:latinLit:phi0690.phi003:1.641>	fortia facta patrum, series longissima rerum
<verg. aen. urn:cts:latinLit:phi0690.phi003:1.642>	per tot ducta viros antiqua ab origine gentis.
<verg. aen. urn:cts:latinLit:phi0690.phi003:1.643>	Aeneas (neque enim patrius consistere mentem
<verg. aen. urn:cts:latinLit:phi0690.phi003:1.644>	passus amor) rapidum ad navis praemittit Achaten,
<verg. aen. urn:cts:latinLit:phi0690.phi003:1.645>	Ascanio ferat haec, ipsumque ad moenia ducat;
<verg. aen. urn:cts:latinLit:phi0690.phi003:1.646>	omnis in Ascanio cari stat cura parentis.
<verg. aen. urn:cts:latinLit:phi0690.phi003:1.647>	Munera praeterea, Iliacis erepta ruinis,
<verg. aen. urn:cts:latinLit:phi0690.phi003:1.648>	ferre iubet, pallam signis auroque rigentem,
<verg. aen. urn:cts:latinLit:phi0690.phi003:1.649>	et circumtextum croceo velamen acantho,
<verg. aen. urn:cts:latinLit:phi0690.phi003:1.650>	ornatus Argivae Helenae, quos illa Mycenis,
<verg. aen. urn:cts:latinLit:phi0690.phi003:1.651>	Pergama cum peteret inconcessosque hymenaeos,
<verg. aen. urn:cts:latinLit:phi0690.phi003:1.652>	extulerat, matris Ledae mirabile donum:
<verg. aen. urn:cts:latinLit:phi0690.phi003:1.653>	praeterea sceptrum, Ilione quod gesserat olim,
<verg. aen. urn:cts:latinLit:phi0690.phi003:1.654>	maxima natarum Priami, colloque monile
<verg. aen. urn:cts:latinLit:phi0690.phi003:1.655>	bacatum, et duplicem gemmis auroque coronam.
<verg. aen. urn:cts:latinLit:phi0690.phi003:1.656>	Haec celerans ita ad naves tendebat Achates.
<verg. aen. urn:cts:latinLit:phi0690.phi003:1.657>	At Cytherea novas artes, nova pectore versat
<verg. aen. urn:cts:latinLit:phi0690.phi003:1.658>	Consilia, ut faciem mutatus et ora Cupido
<verg. aen. urn:cts:latinLit:phi0690.phi003:1.659>	pro dulci Ascanio veniat, donisque furentem
<verg. aen. urn:cts:latinLit:phi0690.phi003:1.660>	incendat reginam, atque ossibus implicet ignem;
<verg. aen. urn:cts:latinLit:phi0690.phi003:1.661>	quippe domum timet ambiguam Tyriosque bilinguis;
<verg. aen. urn:cts:latinLit:phi0690.phi003:1.662>	urit atrox Iuno, et sub noctem cura recursat.
<verg. aen. urn:cts:latinLit:phi0690.phi003:1.663>	Ergo his aligerum dictis adfatur Amorem:
<verg. aen. urn:cts:latinLit:phi0690.phi003:1.664>	"Nate, meae vires, mea magna potentia solus,
<verg. aen. urn:cts:latinLit:phi0690.phi003:1.665>	nate, patris summi qui tela Typhoia temnis,
<verg. aen. urn:cts:latinLit:phi0690.phi003:1.666>	ad te confugio et supplex tua numina posco.
<verg. aen. urn:cts:latinLit:phi0690.phi003:1.667>	Frater ut Aeneas pelago tuus omnia circum
<verg. aen. urn:cts:latinLit:phi0690.phi003:1.668>	litora iactetur odiis Iunonis iniquae,
<verg. aen. urn:cts:latinLit:phi0690.phi003:1.669>	nota tibi, et nostro doluisti saepe dolore.
<verg. aen. urn:cts:latinLit:phi0690.phi003:1.670>	Hunc Phoenissa tenet Dido blandisque moratur
<verg. aen. urn:cts:latinLit:phi0690.phi003:1.671>	vocibus; et vereor, quo se Iunonia vertant
<verg. aen. urn:cts:latinLit:phi0690.phi003:1.672>	hospitia; haud tanto cessabit cardine rerum.
<verg. aen. urn:cts:latinLit:phi0690.phi003:1.673>	Quocirca capere ante dolis et cingere flamma
<verg. aen. urn:cts:latinLit:phi0690.phi003:1.674>	reginam meditor, ne quo se numine mutet,
<verg. aen. urn:cts:latinLit:phi0690.phi003:1.675>	sed magno Aeneae mecum teneatur amore.
<verg. aen. urn:cts:latinLit:phi0690.phi003:1.676>	Qua facere id possis, nostram nunc accipe mentem.
<verg. aen. urn:cts:latinLit:phi0690.phi003:1.677>	Regius accitu cari genitoris ad urbem
<verg. aen. urn:cts:latinLit:phi0690.phi003:1.678>	Sidoniam puer ire parat, mea maxima cura,
<verg. aen. urn:cts:latinLit:phi0690.phi003:1.679>	dona ferens, pelago et flammis restantia Troiae:
<verg. aen. urn:cts:latinLit:phi0690.phi003:1.680>	hunc ego sopitum somno super alta Cythera
<verg. aen. urn:cts:latinLit:phi0690.phi003:1.681>	aut super Idalium sacrata sede recondam,
<verg. aen. urn:cts:latinLit:phi0690.phi003:1.682>	ne qua scire dolos mediusve occurrere possit.
<verg. aen. urn:cts:latinLit:phi0690.phi003:1.683>	Tu faciem illius noctem non amplius unam
<verg. aen. urn:cts:latinLit:phi0690.phi003:1.684>	falle dolo, et notos pueri puer indue voltus,
<verg. aen. urn:cts:latinLit:phi0690.phi003:1.685>	ut, cum te gremio accipiet laetissima Dido
<verg. aen. urn:cts:latinLit:phi0690.phi003:1.686>	regalis inter mensas laticemque Lyaeum,
<verg. aen. urn:cts:latinLit:phi0690.phi003:1.687>	cum dabit amplexus atque oscula dulcia figet,
<verg. aen. urn:cts:latinLit:phi0690.phi003:1.688>	occultum inspires ignem fallasque veneno."
<verg. aen. urn:cts:latinLit:phi0690.phi003:1.689>	Paret Amor dictis carae genetricis, et alas
<verg. aen. urn:cts:latinLit:phi0690.phi003:1.690>	exuit, et gressu gaudens incedit Iuli.
<verg. aen. urn:cts:latinLit:phi0690.phi003:1.691>	At Venus Ascanio placidam per membra quietem
<verg. aen. urn:cts:latinLit:phi0690.phi003:1.692>	inrigat, et fotum gremio dea tollit in altos
<verg. aen. urn:cts:latinLit:phi0690.phi003:1.693>	Idaliae lucos, ubi mollis amaracus illum
<verg. aen. urn:cts:latinLit:phi0690.phi003:1.694>	floribus et dulci adspirans complectitur umbra.
<verg. aen. urn:cts:latinLit:phi0690.phi003:1.695>	Iamque ibat dicto parens et dona Cupido
<verg. aen. urn:cts:latinLit:phi0690.phi003:1.696>	regia portabat Tyriis, duce laetus Achate.
<verg. aen. urn:cts:latinLit:phi0690.phi003:1.697>	Cum venit, aulaeis iam se regina superbis
<verg. aen. urn:cts:latinLit:phi0690.phi003:1.698>	aurea composuit sponda mediamque locavit.
<verg. aen. urn:cts:latinLit:phi0690.phi003:1.699>	Iam pater Aeneas et iam Troiana iuventus
<verg. aen. urn:cts:latinLit:phi0690.phi003:1.700>	conveniunt, stratoque super discumbitur ostro.
<verg. aen. urn:cts:latinLit:phi0690.phi003:1.701>	Dant famuli manibus lymphas, Cereremque canistris
<verg. aen. urn:cts:latinLit:phi0690.phi003:1.702>	expediunt, tonsisque ferunt mantelia villis.
<verg. aen. urn:cts:latinLit:phi0690.phi003:1.703>	Quinquaginta intus famulae, quibus ordine longam
<verg. aen. urn:cts:latinLit:phi0690.phi003:1.704>	cura penum struere, et flammis adolere Penatis;
<verg. aen. urn:cts:latinLit:phi0690.phi003:1.705>	centum aliae totidemque pares aetate ministri,
<verg. aen. urn:cts:latinLit:phi0690.phi003:1.706>	qui dapibus mensas onerent et pocula ponant.
<verg. aen. urn:cts:latinLit:phi0690.phi003:1.707>	Nec non et Tyrii per limina laeta frequentes
<verg. aen. urn:cts:latinLit:phi0690.phi003:1.708>	convenere, toris iussi discumbere pictis.
<verg. aen. urn:cts:latinLit:phi0690.phi003:1.709>	Mirantur dona Aeneae, mirantur Iulum
<verg. aen. urn:cts:latinLit:phi0690.phi003:1.710>	flagrantisque dei voltus simulataque verba,
<verg. aen. urn:cts:latinLit:phi0690.phi003:1.711>	[pallamque et pictum croceo velamen acantho.]
<verg. aen. urn:cts:latinLit:phi0690.phi003:1.712>	Praecipue infelix, pesti devota futurae,
<verg. aen. urn:cts:latinLit:phi0690.phi003:1.713>	expleri mentem nequit ardescitque tuendo
<verg. aen. urn:cts:latinLit:phi0690.phi003:1.714>	Phoenissa, et pariter puero donisque movetur.
<verg. aen. urn:cts:latinLit:phi0690.phi003:1.715>	Ille ubi complexu Aeneae colloque pependit
<verg. aen. urn:cts:latinLit:phi0690.phi003:1.716>	et magnum falsi implevit genitoris amorem,
<verg. aen. urn:cts:latinLit:phi0690.phi003:1.717>	reginam petit haec oculis, haec pectore toto
<verg. aen. urn:cts:latinLit:phi0690.phi003:1.718>	haeret et interdum gremio fovet, inscia Dido,
<verg. aen. urn:cts:latinLit:phi0690.phi003:1.719>	insidat quantus miserae deus; at memor ille
<verg. aen. urn:cts:latinLit:phi0690.phi003:1.720>	matris Acidaliae paulatim abolere Sychaeum
<verg. aen. urn:cts:latinLit:phi0690.phi003:1.721>	incipit, et vivo temptat praevertere amore
<verg. aen. urn:cts:latinLit:phi0690.phi003:1.722>	iam pridem resides animos desuetaque corda.
<verg. aen. urn:cts:latinLit:phi0690.phi003:1.723>	Postquam prima quies epulis, mensaeque remotae,
<verg. aen. urn:cts:latinLit:phi0690.phi003:1.724>	crateras magnos statuunt et vina coronant.
<verg. aen. urn:cts:latinLit:phi0690.phi003:1.725>	Fit strepitus tectis, vocemque per ampla volutant
<verg. aen. urn:cts:latinLit:phi0690.phi003:1.726>	atria; dependent lychni laquearibus aureis
<verg. aen. urn:cts:latinLit:phi0690.phi003:1.727>	incensi, et noctem flammis funalia vincunt.
<verg. aen. urn:cts:latinLit:phi0690.phi003:1.728>	Hic regina gravem gemmis auroque poposcit
<verg. aen. urn:cts:latinLit:phi0690.phi003:1.729>	implevitque mero pateram, quam Belus et omnes
<verg. aen. urn:cts:latinLit:phi0690.phi003:1.730>	a Belo soliti; tum facta silentia tectis:
<verg. aen. urn:cts:latinLit:phi0690.phi003:1.731>	"Iuppiter, hospitibus nam te dare iura loquuntur,
<verg. aen. urn:cts:latinLit:phi0690.phi003:1.732>	hunc laetum Tyriisque diem Troiaque profectis
<verg. aen. urn:cts:latinLit:phi0690.phi003:1.733>	esse velis, nostrosque huius meminisse minores.
<verg. aen. urn:cts:latinLit:phi0690.phi003:1.734>	Adsit laetitiae Bacchus dator, et bona Iuno;
<verg. aen. urn:cts:latinLit:phi0690.phi003:1.735>	et vos, O, coetum, Tyrii, celebrate faventes."
<verg. aen. urn:cts:latinLit:phi0690.phi003:1.736>	Dixit, et in mensam laticum libavit honorem,
<verg. aen. urn:cts:latinLit:phi0690.phi003:1.737>	primaque, libato, summo tenus attigit ore,
<verg. aen. urn:cts:latinLit:phi0690.phi003:1.738>	tum Bitiae dedit increpitans; ille impiger hausit
<verg. aen. urn:cts:latinLit:phi0690.phi003:1.739>	spumantem pateram, et pleno se proluit auro
<verg. aen. urn:cts:latinLit:phi0690.phi003:1.740>	post alii proceres. Cithara crinitus Iopas
<verg. aen. urn:cts:latinLit:phi0690.phi003:1.741>	personat aurata, docuit quem maximus Atlas.
<verg. aen. urn:cts:latinLit:phi0690.phi003:1.742>	Hic canit errantem lunam solisque labores;
<verg. aen. urn:cts:latinLit:phi0690.phi003:1.743>	unde hominum genus et pecudes; unde imber et ignes;
<verg. aen. urn:cts:latinLit:phi0690.phi003:1.744>	Arcturum pluviasque Hyadas geminosque Triones;
<verg. aen. urn:cts:latinLit:phi0690.phi003:1.745>	quid tantum Oceano properent se tinguere soles
<verg. aen. urn:cts:latinLit:phi0690.phi003:1.746>	hiberni, vel quae tardis mora noctibus obstet.
<verg. aen. urn:cts:latinLit:phi0690.phi003:1.747>	Ingeminant plausu Tyrii, Troesque sequuntur.
<verg. aen. urn:cts:latinLit:phi0690.phi003:1.748>	Nec non et vario noctem sermone trahebat
<verg. aen. urn:cts:latinLit:phi0690.phi003:1.749>	infelix Dido, longumque bibebat amorem,
<verg. aen. urn:cts:latinLit:phi0690.phi003:1.750>	multa super Priamo rogitans, super Hectore multa;
<verg. aen. urn:cts:latinLit:phi0690.phi003:1.751>	nunc quibus Aurorae venisset filius armis,
<verg. aen. urn:cts:latinLit:phi0690.phi003:1.752>	nunc quales Diomedis equi, nunc quantus Achilles.
<verg. aen. urn:cts:latinLit:phi0690.phi003:1.753>	"Immo age, et a prima dic, hospes, origine nobis
<verg. aen. urn:cts:latinLit:phi0690.phi003:1.754>	insidias," inquit, "Danaum, casusque tuorum,
<verg. aen. urn:cts:latinLit:phi0690.phi003:1.755>	erroresque tuos; nam te iam septima portat
<verg. aen. urn:cts:latinLit:phi0690.phi003:1.756>	omnibus errantem terris et fluctibus aestas."

<verg. aen. urn:cts:latinLit:phi0690.phi003:2.1>	Conticuere omnes, intentique ora tenebant.
<verg. aen. urn:cts:latinLit:phi0690.phi003:2.2>	Inde toro pater Aeneas sic orsus ab alto:
<verg. aen. urn:cts:latinLit:phi0690.phi003:2.3>	Infandum, regina, iubes renovare dolorem,
<verg. aen. urn:cts:latinLit:phi0690.phi003:2.4>	Troianas ut opes et lamentabile regnum
<verg. aen. urn:cts:latinLit:phi0690.phi003:2.5>	eruerint Danai; quaeque ipse miserrima vidi,
<verg. aen. urn:cts:latinLit:phi0690.phi003:2.6>	et quorum pars magna fui.  Quis talia fando
<verg. aen. urn:cts:latinLit:phi0690.phi003:2.7>	Myrmidonum Dolopumve aut duri miles Ulixi
<verg. aen. urn:cts:latinLit:phi0690.phi003:2.8>	temperet a lacrimis?  Et iam nox umida caelo
<verg. aen. urn:cts:latinLit:phi0690.phi003:2.9>	praecipitat, suadentque cadentia sidera somnos.
<verg. aen. urn:cts:latinLit:phi0690.phi003:2.10>	Sed si tantus amor casus cognoscere nostros
<verg. aen. urn:cts:latinLit:phi0690.phi003:2.11>	et breviter Troiae supremum audire laborem,
<verg. aen. urn:cts:latinLit:phi0690.phi003:2.12>	quamquam animus meminisse horret, luctuque refugit,
<verg. aen. urn:cts:latinLit:phi0690.phi003:2.13>	incipiam.Fracti bello fatisque repulsi
<verg. aen. urn:cts:latinLit:phi0690.phi003:2.14>	ductores Danaum, tot iam labentibus annis,
<verg. aen. urn:cts:latinLit:phi0690.phi003:2.15>	instar montis equum divina Palladis arte
<verg. aen. urn:cts:latinLit:phi0690.phi003:2.16>	aedificant, sectaque intexunt abiete costas:
<verg. aen. urn:cts:latinLit:phi0690.phi003:2.17>	votum pro reditu simulant; ea fama vagatur.
<verg. aen. urn:cts:latinLit:phi0690.phi003:2.18>	Huc delecta virum sortiti corpora furtim
<verg. aen. urn:cts:latinLit:phi0690.phi003:2.19>	includunt caeco lateri, penitusque cavernas
<verg. aen. urn:cts:latinLit:phi0690.phi003:2.20>	ingentis uterumque armato milite complent.
<verg. aen. urn:cts:latinLit:phi0690.phi003:2.21>	Est in conspectu Tenedos, notissima fama
<verg. aen. urn:cts:latinLit:phi0690.phi003:2.22>	insula, dives opum, Priami dum regna manebant,
<verg. aen. urn:cts:latinLit:phi0690.phi003:2.23>	nunc tantum sinus et statio male fida carinis:
<verg. aen. urn:cts:latinLit:phi0690.phi003:2.24>	huc se provecti deserto in litore condunt.
<verg. aen. urn:cts:latinLit:phi0690.phi003:2.25>	Nos abiisse rati et vento petiisse Mycenas:
<verg. aen. urn:cts:latinLit:phi0690.phi003:2.26>	ergo omnis longo solvit se Teucria luctu;
<verg. aen. urn:cts:latinLit:phi0690.phi003:2.27>	panduntur portae; iuvat ire et Dorica castra
<verg. aen. urn:cts:latinLit:phi0690.phi003:2.28>	desertosque videre locos litusque relictum.
<verg. aen. urn:cts:latinLit:phi0690.phi003:2.29>	Hic Dolopum manus, hic saevus tendebat Achilles;
<verg. aen. urn:cts:latinLit:phi0690.phi003:2.30>	classibus hic locus; hic acie certare solebant.
<verg. aen. urn:cts:latinLit:phi0690.phi003:2.31>	Pars stupet innuptae donum exitiale Minervae,
<verg. aen. urn:cts:latinLit:phi0690.phi003:2.32>	et molem mirantur equi; primusque Thymoetes
<verg. aen. urn:cts:latinLit:phi0690.phi003:2.33>	duci intra muros hortatur et arce locari,
<verg. aen. urn:cts:latinLit:phi0690.phi003:2.34>	sive dolo, seu iam Troiae sic fata ferebant.
<verg. aen. urn:cts:latinLit:phi0690.phi003:2.35>	At Capys, et quorum melior sententia menti,
<verg. aen. urn:cts:latinLit:phi0690.phi003:2.36>	aut pelago Danaum insidias suspectaque dona
<verg. aen. urn:cts:latinLit:phi0690.phi003:2.37>	praecipitare iubent, subiectisque urere flammis,
<verg. aen. urn:cts:latinLit:phi0690.phi003:2.38>	aut terebrare cavas uteri et temptare latebras.
<verg. aen. urn:cts:latinLit:phi0690.phi003:2.39>	Scinditur incertum studia in contraria volgus.
<verg. aen. urn:cts:latinLit:phi0690.phi003:2.40>	Primus ibi ante omnis, magna comitante caterva,
<verg. aen. urn:cts:latinLit:phi0690.phi003:2.41>	Laocon ardens summa decurrit ab arce,
<verg. aen. urn:cts:latinLit:phi0690.phi003:2.42>	et procul: "O miseri, quae tanta insania, cives?
<verg. aen. urn:cts:latinLit:phi0690.phi003:2.43>	Creditis avectos hostis?  Aut ulla putatis
<verg. aen. urn:cts:latinLit:phi0690.phi003:2.44>	dona carere dolis Danaum?  Sic notus Ulixes?
<verg. aen. urn:cts:latinLit:phi0690.phi003:2.45>	aut hoc inclusi ligno occultantur Achivi,
<verg. aen. urn:cts:latinLit:phi0690.phi003:2.46>	aut haec in nostros fabricata est machina muros
<verg. aen. urn:cts:latinLit:phi0690.phi003:2.47>	inspectura domos venturaque desuper urbi,
<verg. aen. urn:cts:latinLit:phi0690.phi003:2.48>	aut aliquis latet error; equo ne credite, Teucri.
<verg. aen. urn:cts:latinLit:phi0690.phi003:2.49>	Quicquid id est, timeo Danaos et dona ferentis."
<verg. aen. urn:cts:latinLit:phi0690.phi003:2.50>	Sic fatus, validis ingentem viribus hastam
<verg. aen. urn:cts:latinLit:phi0690.phi003:2.51>	in latus inque feri curvam compagibus alvum
<verg. aen. urn:cts:latinLit:phi0690.phi003:2.52>	contorsit: stetit illa tremens, uteroque recusso
<verg. aen. urn:cts:latinLit:phi0690.phi003:2.53>	insonuere cavae gemitumque dedere cavernae.
<verg. aen. urn:cts:latinLit:phi0690.phi003:2.54>	Et, si fata deum, si mens non laeva fuisset,
<verg. aen. urn:cts:latinLit:phi0690.phi003:2.55>	impulerat ferro Argolicas foedare latebras,
<verg. aen. urn:cts:latinLit:phi0690.phi003:2.56>	Troiaque, nunc stares, Priamique arx alta, maneres.
<verg. aen. urn:cts:latinLit:phi0690.phi003:2.57>	Ecce, manus iuvenem interea post terga revinctum
<verg. aen. urn:cts:latinLit:phi0690.phi003:2.58>	pastores magno ad regem clamore trahebant
<verg. aen. urn:cts:latinLit:phi0690.phi003:2.59>	Dardanidae, qui se ignotum venientibus ultro,
<verg. aen. urn:cts:latinLit:phi0690.phi003:2.60>	hoc ipsum ut strueret Troiamque aperiret Achivis,
<verg. aen. urn:cts:latinLit:phi0690.phi003:2.61>	obtulerat, fidens animi atque in utrumque paratus,
<verg. aen. urn:cts:latinLit:phi0690.phi003:2.62>	seu versare dolos, seu certae occumbere morti.
<verg. aen. urn:cts:latinLit:phi0690.phi003:2.63>	Undique visendi studio Troiana iuventus
<verg. aen. urn:cts:latinLit:phi0690.phi003:2.64>	circumfusa ruit, certantque inludere capto.
<verg. aen. urn:cts:latinLit:phi0690.phi003:2.65>	Accipe nunc Danaum insidias, et crimine ab uno
<verg. aen. urn:cts:latinLit:phi0690.phi003:2.66>	disce omnes.
<verg. aen. urn:cts:latinLit:phi0690.phi003:2.67>	Namque ut conspectu in medio turbatus, inermis
<verg. aen. urn:cts:latinLit:phi0690.phi003:2.68>	constitit atque oculis Phrygia agmina circumspexit:
<verg. aen. urn:cts:latinLit:phi0690.phi003:2.69>	"Heu, quae nunc tellus" inquit "quae me aequora possunt
<verg. aen. urn:cts:latinLit:phi0690.phi003:2.70>	accipere?  Aut quid iam misero mihi denique restat,
<verg. aen. urn:cts:latinLit:phi0690.phi003:2.71>	cui neque apud Danaos usquam locus, et super ipsi
<verg. aen. urn:cts:latinLit:phi0690.phi003:2.72>	Dardanidae infensi poenas cum sanguine poscunt?"
<verg. aen. urn:cts:latinLit:phi0690.phi003:2.73>	Quo gemitu conversi animi, compressus et omnis
<verg. aen. urn:cts:latinLit:phi0690.phi003:2.74>	impetus.  Hortamur fari; quo sanguine cretus,
<verg. aen. urn:cts:latinLit:phi0690.phi003:2.75>	quidve ferat, memoret, quae sit fiducia capto.
<verg. aen. urn:cts:latinLit:phi0690.phi003:2.76>	[Ille haec, deposita tandem formidine, fatur:]
<verg. aen. urn:cts:latinLit:phi0690.phi003:2.77>	"Cuncta equidem tibi, Rex, fuerit quodcumque, fatebor
<verg. aen. urn:cts:latinLit:phi0690.phi003:2.78>	vera, inquit; neque me Argolica de gente negabo:
<verg. aen. urn:cts:latinLit:phi0690.phi003:2.79>	hoc primum; nec, si miserum Fortuna Sinonem
<verg. aen. urn:cts:latinLit:phi0690.phi003:2.80>	finxit, vanum etiam mendacemque improba finget.
<verg. aen. urn:cts:latinLit:phi0690.phi003:2.81>	Fando aliquod si forte tuas pervenit ad auris
<verg. aen. urn:cts:latinLit:phi0690.phi003:2.82>	Belidae nomen Palamedis et incluta fama
<verg. aen. urn:cts:latinLit:phi0690.phi003:2.83>	gloria, quem falsa sub proditione Pelasgi
<verg. aen. urn:cts:latinLit:phi0690.phi003:2.84>	insontem infando indicio, quia bella vetabat,
<verg. aen. urn:cts:latinLit:phi0690.phi003:2.85>	demisere neci, nunc cassum lumine lugent.
<verg. aen. urn:cts:latinLit:phi0690.phi003:2.86>	Illi me comitem et consanguinitate propinquum
<verg. aen. urn:cts:latinLit:phi0690.phi003:2.87>	pauper in arma pater primis huc misit ab annis,
<verg. aen. urn:cts:latinLit:phi0690.phi003:2.88>	dum stabat regno incolumis regumque vigebat
<verg. aen. urn:cts:latinLit:phi0690.phi003:2.89>	consiliis, et nos aliquod nomenque decusque
<verg. aen. urn:cts:latinLit:phi0690.phi003:2.90>	gessimus.  Invidia postquam pellacis Ulixi---
<verg. aen. urn:cts:latinLit:phi0690.phi003:2.91>	haud ignota loquor---superis concessit ab oris,
<verg. aen. urn:cts:latinLit:phi0690.phi003:2.92>	adflictus vitam in tenebris luctuque trahebam,
<verg. aen. urn:cts:latinLit:phi0690.phi003:2.93>	et casum insontis mecum indignabar amici.
<verg. aen. urn:cts:latinLit:phi0690.phi003:2.94>	Nec tacui demens, et me, fors si qua tulisset,
<verg. aen. urn:cts:latinLit:phi0690.phi003:2.95>	si patrios umquam remeassem victor ad Argos,
<verg. aen. urn:cts:latinLit:phi0690.phi003:2.96>	promisi ultorem, et verbis odia aspera movi.
<verg. aen. urn:cts:latinLit:phi0690.phi003:2.97>	Hinc mihi prima mali labes, hinc semper Ulixes
<verg. aen. urn:cts:latinLit:phi0690.phi003:2.98>	criminibus terrere novis, hinc spargere voces
<verg. aen. urn:cts:latinLit:phi0690.phi003:2.99>	in volgum ambiguas, et quaerere conscius arma.
<verg. aen. urn:cts:latinLit:phi0690.phi003:2.100>	Nec requievit enim, donec, Calchante ministro---
<verg. aen. urn:cts:latinLit:phi0690.phi003:2.101>	sed quid ego haec autem nequiquam ingrata revolvo?
<verg. aen. urn:cts:latinLit:phi0690.phi003:2.102>	Quidve moror, si omnis uno ordine habetis Achivos,
<verg. aen. urn:cts:latinLit:phi0690.phi003:2.103>	idque audire sat est?  Iamdudum sumite poenas,
<verg. aen. urn:cts:latinLit:phi0690.phi003:2.104>	hoc Ithacus velit, et magno mercentur Atridae."
<verg. aen. urn:cts:latinLit:phi0690.phi003:2.105>	Tum vero ardemus scitari et quaerere causas,
<verg. aen. urn:cts:latinLit:phi0690.phi003:2.106>	ignari scelerum tantorum artisque Pelasgae.
<verg. aen. urn:cts:latinLit:phi0690.phi003:2.107>	Prosequitur pavitans, et ficto pectore fatur:
<verg. aen. urn:cts:latinLit:phi0690.phi003:2.108>	"Saepe fugam Danai Troia cupiere relicta
<verg. aen. urn:cts:latinLit:phi0690.phi003:2.109>	moliri, et longo fessi discedere bello;
<verg. aen. urn:cts:latinLit:phi0690.phi003:2.110>	fecissentque utinam!  Saepe illos aspera ponti
<verg. aen. urn:cts:latinLit:phi0690.phi003:2.111>	interclusit hiemps, et terruit Auster euntis.
<verg. aen. urn:cts:latinLit:phi0690.phi003:2.112>	Praecipue, cum iam hic trabibus contextus acernis
<verg. aen. urn:cts:latinLit:phi0690.phi003:2.113>	staret equus, toto sonuerunt aethere nimbi.
<verg. aen. urn:cts:latinLit:phi0690.phi003:2.114>	Suspensi Eurypylum scitantem oracula Phoebi
<verg. aen. urn:cts:latinLit:phi0690.phi003:2.115>	mittimus, isque adytis haec tristia dicta reportat:
<verg. aen. urn:cts:latinLit:phi0690.phi003:2.116>	"Sanguine placastis ventos et virgine caesa,
<verg. aen. urn:cts:latinLit:phi0690.phi003:2.117>	cum primum Iliacas, Danai, venistis ad oras;
<verg. aen. urn:cts:latinLit:phi0690.phi003:2.118>	sanguine quaerendi reditus, animaque litandum
<verg. aen. urn:cts:latinLit:phi0690.phi003:2.119>	Argolica." Volgi quae vox ut venit ad auris,
<verg. aen. urn:cts:latinLit:phi0690.phi003:2.120>	obstipuere animi, gelidusque per ima cucurrit
<verg. aen. urn:cts:latinLit:phi0690.phi003:2.121>	ossa tremor, cui fata parent, quem poscat Apollo.
<verg. aen. urn:cts:latinLit:phi0690.phi003:2.122>	"Hic Ithacus vatem magno Calchanta tumultu
<verg. aen. urn:cts:latinLit:phi0690.phi003:2.123>	protrahit in medios; quae sint ea numina divom,
<verg. aen. urn:cts:latinLit:phi0690.phi003:2.124>	flagitat; et mihi iam multi crudele canebant
<verg. aen. urn:cts:latinLit:phi0690.phi003:2.125>	artificis scelus, et taciti ventura videbant.
<verg. aen. urn:cts:latinLit:phi0690.phi003:2.126>	Bis quinos silet ille dies, tectusque recusat
<verg. aen. urn:cts:latinLit:phi0690.phi003:2.127>	prodere voce sua quemquam aut opponere morti.
<verg. aen. urn:cts:latinLit:phi0690.phi003:2.128>	Vix tandem, magnis Ithaci clamoribus actus,
<verg. aen. urn:cts:latinLit:phi0690.phi003:2.129>	composito rumpit vocem, et me destinat arae.
<verg. aen. urn:cts:latinLit:phi0690.phi003:2.130>	Adsensere omnes, et, quae sibi quisque timebat,
<verg. aen. urn:cts:latinLit:phi0690.phi003:2.131>	unius in miseri exitium conversa tulere.
<verg. aen. urn:cts:latinLit:phi0690.phi003:2.132>	Iamque dies infanda aderat; mihi sacra parari,
<verg. aen. urn:cts:latinLit:phi0690.phi003:2.133>	et salsae fruges, et circum tempora vittae:
<verg. aen. urn:cts:latinLit:phi0690.phi003:2.134>	eripui, fateor, leto me, et vincula rupi,
<verg. aen. urn:cts:latinLit:phi0690.phi003:2.135>	limosoque lacu per noctem obscurus in ulva
<verg. aen. urn:cts:latinLit:phi0690.phi003:2.136>	delitui, dum vela darent, si forte dedissent.
<verg. aen. urn:cts:latinLit:phi0690.phi003:2.137>	Nec mihi iam patriam antiquam spes ulla videndi,
<verg. aen. urn:cts:latinLit:phi0690.phi003:2.138>	nec dulcis natos exoptatumque parentem;
<verg. aen. urn:cts:latinLit:phi0690.phi003:2.139>	quos illi fors et poenas ob nostra reposcent
<verg. aen. urn:cts:latinLit:phi0690.phi003:2.140>	effugia, et culpam hanc miserorum morte piabunt.
<verg. aen. urn:cts:latinLit:phi0690.phi003:2.141>	Quod te per superos et conscia numina veri,
<verg. aen. urn:cts:latinLit:phi0690.phi003:2.142>	per si qua est quae restet adhuc mortalibus usquam
<verg. aen. urn:cts:latinLit:phi0690.phi003:2.143>	intemerata fides, oro, miserere laborum
<verg. aen. urn:cts:latinLit:phi0690.phi003:2.144>	tantorum, miserere animi non digna ferentis."
<verg. aen. urn:cts:latinLit:phi0690.phi003:2.145>	His lacrimis vitam damus, et miserescimus ultro.
<verg. aen. urn:cts:latinLit:phi0690.phi003:2.146>	Ipse viro primus manicas atque arta levari
<verg. aen. urn:cts:latinLit:phi0690.phi003:2.147>	vincla iubet Priamus, dictisque ita fatur amicis:
<verg. aen. urn:cts:latinLit:phi0690.phi003:2.148>	"Quisquis es, amissos hinc iam obliviscere Graios;
<verg. aen. urn:cts:latinLit:phi0690.phi003:2.149>	noster eris, mihique haec edissere vera roganti:
<verg. aen. urn:cts:latinLit:phi0690.phi003:2.150>	Quo molem hanc immanis equi statuere?  Quis auctor?
<verg. aen. urn:cts:latinLit:phi0690.phi003:2.151>	Quidve petunt?  Quae religio, aut quae machina belli?"
<verg. aen. urn:cts:latinLit:phi0690.phi003:2.152>	Dixerat.  Ille, dolis instructus et arte Pelasga,
<verg. aen. urn:cts:latinLit:phi0690.phi003:2.153>	sustulit exutas vinclis ad sidera palmas:
<verg. aen. urn:cts:latinLit:phi0690.phi003:2.154>	"Vos, aeterni ignes, et non violabile vestrum
<verg. aen. urn:cts:latinLit:phi0690.phi003:2.155>	testor numen" ait "vos arae ensesque nefandi,
<verg. aen. urn:cts:latinLit:phi0690.phi003:2.156>	quos fugi, vittaeque deum, quas hostia gessi:
<verg. aen. urn:cts:latinLit:phi0690.phi003:2.157>	fas mihi Graiorum sacrata resolvere iura,
<verg. aen. urn:cts:latinLit:phi0690.phi003:2.158>	fas odisse viros, atque omnia ferre sub auras,
<verg. aen. urn:cts:latinLit:phi0690.phi003:2.159>	si qua tegunt; teneor patriae nec legibus ullis.
<verg. aen. urn:cts:latinLit:phi0690.phi003:2.160>	Tu modo promissis maneas, servataque serves
<verg. aen. urn:cts:latinLit:phi0690.phi003:2.161>	Troia fidem, si vera feram, si magna rependam.
<verg. aen. urn:cts:latinLit:phi0690.phi003:2.162>	"Omnis spes Danaum et coepti fiducia belli
<verg. aen. urn:cts:latinLit:phi0690.phi003:2.163>	Palladis auxiliis semper stetit.  Impius ex quo
<verg. aen. urn:cts:latinLit:phi0690.phi003:2.164>	Tydides sed enim scelerumque inventor Ulixes,
<verg. aen. urn:cts:latinLit:phi0690.phi003:2.165>	fatale adgressi sacrato avellere templo
<verg. aen. urn:cts:latinLit:phi0690.phi003:2.166>	Palladium, caesis summae custodibus arcis,
<verg. aen. urn:cts:latinLit:phi0690.phi003:2.167>	corripuere sacram effigiem, manibusque cruentis
<verg. aen. urn:cts:latinLit:phi0690.phi003:2.168>	virgineas ausi divae contingere vittas;
<verg. aen. urn:cts:latinLit:phi0690.phi003:2.169>	ex illo fluere ac retro sublapsa referri
<verg. aen. urn:cts:latinLit:phi0690.phi003:2.170>	spes Danaum, fractae vires, aversa deae mens.
<verg. aen. urn:cts:latinLit:phi0690.phi003:2.171>	Nec dubiis ea signa dedit Tritonia monstris.
<verg. aen. urn:cts:latinLit:phi0690.phi003:2.172>	Vix positum castris simulacrum, arsere coruscae
<verg. aen. urn:cts:latinLit:phi0690.phi003:2.173>	luminibus flammae arrectis, salsusque per artus
<verg. aen. urn:cts:latinLit:phi0690.phi003:2.174>	sudor iit, terque ipsa solo---mirabile dictu---
<verg. aen. urn:cts:latinLit:phi0690.phi003:2.175>	emicuit, parmamque ferens hastamque trementem.
<verg. aen. urn:cts:latinLit:phi0690.phi003:2.176>	"Extemplo temptanda fuga canit aequora Calchas,
<verg. aen. urn:cts:latinLit:phi0690.phi003:2.177>	nec posse Argolicis exscindi Pergama telis,
<verg. aen. urn:cts:latinLit:phi0690.phi003:2.178>	omina ni repetant Argis, numenque reducant,
<verg. aen. urn:cts:latinLit:phi0690.phi003:2.179>	quod pelago et curvis secum avexere carinis.
<verg. aen. urn:cts:latinLit:phi0690.phi003:2.180>	Et nunc, quod patrias vento petiere Mycenas,
<verg. aen. urn:cts:latinLit:phi0690.phi003:2.181>	arma deosque parant comites, pelagoque remenso
<verg. aen. urn:cts:latinLit:phi0690.phi003:2.182>	improvisi aderunt: ita digerit omina Calchas.
<verg. aen. urn:cts:latinLit:phi0690.phi003:2.183>	Hanc pro Palladio moniti, pro numine laeso
<verg. aen. urn:cts:latinLit:phi0690.phi003:2.184>	effigiem statuere, nefas quae triste piaret.
<verg. aen. urn:cts:latinLit:phi0690.phi003:2.185>	Hanc tamen immensam Calchas attollere molem
<verg. aen. urn:cts:latinLit:phi0690.phi003:2.186>	roboribus textis caeloque educere iussit,
<verg. aen. urn:cts:latinLit:phi0690.phi003:2.187>	ne recipi portis, aut duci in moenia possit,
<verg. aen. urn:cts:latinLit:phi0690.phi003:2.188>	neu populum antiqua sub religione tueri.
<verg. aen. urn:cts:latinLit:phi0690.phi003:2.189>	Nam si vestra manus violasset dona Minervae,
<verg. aen. urn:cts:latinLit:phi0690.phi003:2.190>	tum magnum exitium (quod di prius omen in ipsum
<verg. aen. urn:cts:latinLit:phi0690.phi003:2.191>	convertant!) Priami imperio Phrygibusque futurum;
<verg. aen. urn:cts:latinLit:phi0690.phi003:2.192>	sin manibus vestris vestram ascendisset in urbem,
<verg. aen. urn:cts:latinLit:phi0690.phi003:2.193>	ultro Asiam magno Pelopea ad moenia bello
<verg. aen. urn:cts:latinLit:phi0690.phi003:2.194>	venturam, et nostros ea fata manere nepotes."
<verg. aen. urn:cts:latinLit:phi0690.phi003:2.195>	Talibus insidiis periurique arte Sinonis
<verg. aen. urn:cts:latinLit:phi0690.phi003:2.196>	credita res, captique dolis lacrimisque coactis,
<verg. aen. urn:cts:latinLit:phi0690.phi003:2.197>	quos neque Tydides, nec Larisaeus Achilles,
<verg. aen. urn:cts:latinLit:phi0690.phi003:2.198>	non anni domuere decem, non mille carinae.
<verg. aen. urn:cts:latinLit:phi0690.phi003:2.199>	Hic aliud maius miseris multoque tremendum
<verg. aen. urn:cts:latinLit:phi0690.phi003:2.200>	obicitur magis, atque improvida pectora turbat.
<verg. aen. urn:cts:latinLit:phi0690.phi003:2.201>	Laocon, ductus Neptuno sorte sacerdos,
<verg. aen. urn:cts:latinLit:phi0690.phi003:2.202>	sollemnis taurum ingentem mactabat ad aras.
<verg. aen. urn:cts:latinLit:phi0690.phi003:2.203>	Ecce autem gemini a Tenedo tranquilla per alta---
<verg. aen. urn:cts:latinLit:phi0690.phi003:2.204>	horresco referens---immensis orbibus angues
<verg. aen. urn:cts:latinLit:phi0690.phi003:2.205>	incumbunt pelago, pariterque ad litora tendunt;
<verg. aen. urn:cts:latinLit:phi0690.phi003:2.206>	pectora quorum inter fluctus arrecta iubaeque
<verg. aen. urn:cts:latinLit:phi0690.phi003:2.207>	sanguineae superant undas; pars cetera pontum
<verg. aen. urn:cts:latinLit:phi0690.phi003:2.208>	pone legit, sinuatque immensa volumine terga.
<verg. aen. urn:cts:latinLit:phi0690.phi003:2.209>	Fit sonitus spumante salo; iamque arva tenebant,
<verg. aen. urn:cts:latinLit:phi0690.phi003:2.210>	ardentisque oculos suffecti sanguine et igni,
<verg. aen. urn:cts:latinLit:phi0690.phi003:2.211>	sibila lambebant linguis vibrantibus ora.
<verg. aen. urn:cts:latinLit:phi0690.phi003:2.212>	Diffugimus visu exsangues: illi agmine certo
<verg. aen. urn:cts:latinLit:phi0690.phi003:2.213>	Laoconta petunt; et primum parva duorum
<verg. aen. urn:cts:latinLit:phi0690.phi003:2.214>	corpora natorum serpens amplexus uterque
<verg. aen. urn:cts:latinLit:phi0690.phi003:2.215>	implicat, et miseros morsu depascitur artus;
<verg. aen. urn:cts:latinLit:phi0690.phi003:2.216>	post ipsum auxilio subeuntem ac tela ferentem
<verg. aen. urn:cts:latinLit:phi0690.phi003:2.217>	corripiunt, spirisque ligant ingentibus; et iam
<verg. aen. urn:cts:latinLit:phi0690.phi003:2.218>	bis medium amplexi, bis collo squamea circum
<verg. aen. urn:cts:latinLit:phi0690.phi003:2.219>	terga dati, superant capite et cervicibus altis.
<verg. aen. urn:cts:latinLit:phi0690.phi003:2.220>	Ille simul manibus tendit divellere nodos,
<verg. aen. urn:cts:latinLit:phi0690.phi003:2.221>	perfusus sanie vittas atroque veneno,
<verg. aen. urn:cts:latinLit:phi0690.phi003:2.222>	clamores simul horrendos ad sidera tollit:
<verg. aen. urn:cts:latinLit:phi0690.phi003:2.223>	quales mugitus, fugit cum saucius aram
<verg. aen. urn:cts:latinLit:phi0690.phi003:2.224>	taurus, et incertam excussit cervice securim.
<verg. aen. urn:cts:latinLit:phi0690.phi003:2.225>	At gemini lapsu delubra ad summa dracones
<verg. aen. urn:cts:latinLit:phi0690.phi003:2.226>	effugiunt saevaeque petunt Tritonidis arcem,
<verg. aen. urn:cts:latinLit:phi0690.phi003:2.227>	sub pedibusque deae clipeique sub orbe teguntur.
<verg. aen. urn:cts:latinLit:phi0690.phi003:2.228>	Tum vero tremefacta novus per pectora cunctis
<verg. aen. urn:cts:latinLit:phi0690.phi003:2.229>	insinuat pavor, et scelus expendisse merentem
<verg. aen. urn:cts:latinLit:phi0690.phi003:2.230>	Laoconta ferunt, sacrum qui cuspide robur
<verg. aen. urn:cts:latinLit:phi0690.phi003:2.231>	laeserit, et tergo sceleratam intorserit hastam.
<verg. aen. urn:cts:latinLit:phi0690.phi003:2.232>	Ducendum ad sedes simulacrum orandaque divae
<verg. aen. urn:cts:latinLit:phi0690.phi003:2.233>	numina conclamant.
<verg. aen. urn:cts:latinLit:phi0690.phi003:2.234>	Dividimus muros et moenia pandimus urbis.
<verg. aen. urn:cts:latinLit:phi0690.phi003:2.235>	Accingunt omnes operi, pedibusque rotarum
<verg. aen. urn:cts:latinLit:phi0690.phi003:2.236>	subiciunt lapsus, et stuppea vincula collo
<verg. aen. urn:cts:latinLit:phi0690.phi003:2.237>	intendunt: scandit fatalis machina muros,
<verg. aen. urn:cts:latinLit:phi0690.phi003:2.238>	feta armis.  Pueri circum innuptaeque puellae
<verg. aen. urn:cts:latinLit:phi0690.phi003:2.239>	sacra canunt, funemque manu contingere gaudent.
<verg. aen. urn:cts:latinLit:phi0690.phi003:2.240>	Illa subit, mediaeque minans inlabitur urbi.
<verg. aen. urn:cts:latinLit:phi0690.phi003:2.241>	O patria, O divom domus Ilium, et incluta bello
<verg. aen. urn:cts:latinLit:phi0690.phi003:2.242>	moenia Dardanidum, quater ipso in limine portae
<verg. aen. urn:cts:latinLit:phi0690.phi003:2.243>	substitit, atque utero sonitum quater arma dedere:
<verg. aen. urn:cts:latinLit:phi0690.phi003:2.244>	instamus tamen inmemores caecique furore,
<verg. aen. urn:cts:latinLit:phi0690.phi003:2.245>	et monstrum infelix sacrata sistimus arce.
<verg. aen. urn:cts:latinLit:phi0690.phi003:2.246>	Tunc etiam fatis aperit Cassandra futuris
<verg. aen. urn:cts:latinLit:phi0690.phi003:2.247>	ora, dei iussu non umquam credita Teucris.
<verg. aen. urn:cts:latinLit:phi0690.phi003:2.248>	Nos delubra deum miseri, quibus ultimus esset
<verg. aen. urn:cts:latinLit:phi0690.phi003:2.249>	ille dies, festa velamus fronde per urbem.
<verg. aen. urn:cts:latinLit:phi0690.phi003:2.250>	"Vertitur interea caelum et ruit oceano nox,
<verg. aen. urn:cts:latinLit:phi0690.phi003:2.251>	involvens umbra magna terramque polumque
<verg. aen. urn:cts:latinLit:phi0690.phi003:2.252>	Myrmidonumque dolos; fusi per moenia Teucri
<verg. aen. urn:cts:latinLit:phi0690.phi003:2.253>	conticuere, sopor fessos complectitur artus:
<verg. aen. urn:cts:latinLit:phi0690.phi003:2.254>	et iam Argiva phalanx instructis navibus ibat
<verg. aen. urn:cts:latinLit:phi0690.phi003:2.255>	a Tenedo tacitae per amica silentia lunae
<verg. aen. urn:cts:latinLit:phi0690.phi003:2.256>	litora nota petens, flammas cum regia puppis
<verg. aen. urn:cts:latinLit:phi0690.phi003:2.257>	extulerat, fatisque deum defensus iniquis
<verg. aen. urn:cts:latinLit:phi0690.phi003:2.258>	inclusos utero Danaos et pinea furtim
<verg. aen. urn:cts:latinLit:phi0690.phi003:2.259>	laxat claustra Sinon.  Illos patefactus ad auras
<verg. aen. urn:cts:latinLit:phi0690.phi003:2.260>	reddit equus, laetique cavo se robore promunt
<verg. aen. urn:cts:latinLit:phi0690.phi003:2.261>	Thessandrus Sthenelusque duces, et dirus Ulixes,
<verg. aen. urn:cts:latinLit:phi0690.phi003:2.262>	demissum lapsi per funem, Acamasque, Thoasque,
<verg. aen. urn:cts:latinLit:phi0690.phi003:2.263>	Pelidesque Neoptolemus, primusque Machaon,
<verg. aen. urn:cts:latinLit:phi0690.phi003:2.264>	et Menelaus, et ipse doli fabricator Epeos.
<verg. aen. urn:cts:latinLit:phi0690.phi003:2.265>	Invadunt urbem somno vinoque sepultam;
<verg. aen. urn:cts:latinLit:phi0690.phi003:2.266>	caeduntur vigiles, portisque patentibus omnis
<verg. aen. urn:cts:latinLit:phi0690.phi003:2.267>	accipiunt socios atque agmina conscia iungunt.
<verg. aen. urn:cts:latinLit:phi0690.phi003:2.268>	Tempus erat, quo prima quies mortalibus aegris
<verg. aen. urn:cts:latinLit:phi0690.phi003:2.269>	incipit, et dono divom gratissima serpit.
<verg. aen. urn:cts:latinLit:phi0690.phi003:2.270>	In somnis, ecce, ante oculos maestissimus Hector
<verg. aen. urn:cts:latinLit:phi0690.phi003:2.271>	visus adesse mihi, largosque effundere fletus,
<verg. aen. urn:cts:latinLit:phi0690.phi003:2.272>	raptatus bigis, ut quondam, aterque cruento
<verg. aen. urn:cts:latinLit:phi0690.phi003:2.273>	pulvere, perque pedes traiectus lora tumentis.
<verg. aen. urn:cts:latinLit:phi0690.phi003:2.274>	Ei mihi, qualis erat, quantum mutatus ab illo
<verg. aen. urn:cts:latinLit:phi0690.phi003:2.275>	Hectore, qui redit exuvias indutus Achilli,
<verg. aen. urn:cts:latinLit:phi0690.phi003:2.276>	vel Danaum Phrygios iaculatus puppibus ignis,
<verg. aen. urn:cts:latinLit:phi0690.phi003:2.277>	squalentem barbam et concretos sanguine crinis
<verg. aen. urn:cts:latinLit:phi0690.phi003:2.278>	volneraque illa gerens, quae circum plurima muros
<verg. aen. urn:cts:latinLit:phi0690.phi003:2.279>	accepit patrios.  Ultro flens ipse videbar
<verg. aen. urn:cts:latinLit:phi0690.phi003:2.280>	Compellare virum et maestas expromere voces:
<verg. aen. urn:cts:latinLit:phi0690.phi003:2.281>	"O lux Dardaniae, spes O fidissima Teucrum,
<verg. aen. urn:cts:latinLit:phi0690.phi003:2.282>	quae tantae tenuere morae?  Quibus Hector ab oris
<verg. aen. urn:cts:latinLit:phi0690.phi003:2.283>	exspectate venis?  Ut te post multa tuorum
<verg. aen. urn:cts:latinLit:phi0690.phi003:2.284>	funera, post varios hominumque urbisque labores
<verg. aen. urn:cts:latinLit:phi0690.phi003:2.285>	defessi aspicimus!  Quae causa indigna serenos
<verg. aen. urn:cts:latinLit:phi0690.phi003:2.286>	foedavit voltus?  Aut cur haec volnera cerno?"
<verg. aen. urn:cts:latinLit:phi0690.phi003:2.287>	Ille nihil, nec me quaerentem vana moratur,
<verg. aen. urn:cts:latinLit:phi0690.phi003:2.288>	sed graviter gemitus imo de pectore ducens,
<verg. aen. urn:cts:latinLit:phi0690.phi003:2.289>	"Heu fuge, nate dea, teque his, ait, eripe flammis.
<verg. aen. urn:cts:latinLit:phi0690.phi003:2.290>	Hostis habet muros; ruit alto a culmine Troia.
<verg. aen. urn:cts:latinLit:phi0690.phi003:2.291>	Sat patriae Priamoque datum: si Pergama dextra
<verg. aen. urn:cts:latinLit:phi0690.phi003:2.292>	defendi possent, etiam hac defensa fuissent.
<verg. aen. urn:cts:latinLit:phi0690.phi003:2.293>	Sacra suosque tibi commendat Troia penatis:
<verg. aen. urn:cts:latinLit:phi0690.phi003:2.294>	hos cape fatorum comites, his moenia quaere
<verg. aen. urn:cts:latinLit:phi0690.phi003:2.295>	magna, pererrato statues quae denique ponto."
<verg. aen. urn:cts:latinLit:phi0690.phi003:2.296>	Sic ait, et manibus vittas Vestamque potentem
<verg. aen. urn:cts:latinLit:phi0690.phi003:2.297>	aeternumque adytis effert penetralibus ignem.
<verg. aen. urn:cts:latinLit:phi0690.phi003:2.298>	Diverso interea miscentur moenia luctu,
<verg. aen. urn:cts:latinLit:phi0690.phi003:2.299>	et magis atque magis, quamquam secreta parentis
<verg. aen. urn:cts:latinLit:phi0690.phi003:2.300>	Anchisae domus arboribusque obtecta recessit,
<verg. aen. urn:cts:latinLit:phi0690.phi003:2.301>	clarescunt sonitus, armorumque ingruit horror.
<verg. aen. urn:cts:latinLit:phi0690.phi003:2.302>	Excutior somno, et summi fastigia tecti
<verg. aen. urn:cts:latinLit:phi0690.phi003:2.303>	ascensu supero, atque arrectis auribus adsto:
<verg. aen. urn:cts:latinLit:phi0690.phi003:2.304>	in segetem veluti cum flamma furentibus austris
<verg. aen. urn:cts:latinLit:phi0690.phi003:2.305>	incidit, aut rapidus montano flumine torrens
<verg. aen. urn:cts:latinLit:phi0690.phi003:2.306>	sternit agros, sternit sata laeta boumque labores,
<verg. aen. urn:cts:latinLit:phi0690.phi003:2.307>	praecipitisque trahit silvas, stupet inscius alto
<verg. aen. urn:cts:latinLit:phi0690.phi003:2.308>	accipiens sonitum saxi de vertice pastor.
<verg. aen. urn:cts:latinLit:phi0690.phi003:2.309>	Tum vero manifesta fides, Danaumque patescunt
<verg. aen. urn:cts:latinLit:phi0690.phi003:2.310>	insidiae.  Iam Deiphobi dedit ampla ruinam
<verg. aen. urn:cts:latinLit:phi0690.phi003:2.311>	Volcano superante domus; iam proxumus ardet
<verg. aen. urn:cts:latinLit:phi0690.phi003:2.312>	Ucalegon; Sigea igni freta lata relucent.
<verg. aen. urn:cts:latinLit:phi0690.phi003:2.313>	Exoritur clamorque virum clangorque tubarum.
<verg. aen. urn:cts:latinLit:phi0690.phi003:2.314>	Arma amens capio; nec sat rationis in armis,
<verg. aen. urn:cts:latinLit:phi0690.phi003:2.315>	sed glomerare manum bello et concurrere in arcem
<verg. aen. urn:cts:latinLit:phi0690.phi003:2.316>	cum sociis ardent animi; furor iraque mentem
<verg. aen. urn:cts:latinLit:phi0690.phi003:2.317>	praecipitant, pulchrumque mori succurrit in armis.
<verg. aen. urn:cts:latinLit:phi0690.phi003:2.318>	Ecce autem telis Panthus elapsus Achivom,
<verg. aen. urn:cts:latinLit:phi0690.phi003:2.319>	Panthus Othryades, arcis Phoebique sacerdos,
<verg. aen. urn:cts:latinLit:phi0690.phi003:2.320>	sacra manu victosque deos parvumque nepotem
<verg. aen. urn:cts:latinLit:phi0690.phi003:2.321>	ipse trahit, cursuque amens ad limina tendit.
<verg. aen. urn:cts:latinLit:phi0690.phi003:2.322>	"Quo res summa, loco, Panthu?  Quam prendimus arcem?"
<verg. aen. urn:cts:latinLit:phi0690.phi003:2.323>	Vix ea fatus eram, gemitu cum talia reddit:
<verg. aen. urn:cts:latinLit:phi0690.phi003:2.324>	"Venit summa dies et ineluctabile tempus
<verg. aen. urn:cts:latinLit:phi0690.phi003:2.325>	Dardaniae: fuimus Troes, fuit Ilium et ingens
<verg. aen. urn:cts:latinLit:phi0690.phi003:2.326>	gloria Teucrorum; ferus omnia Iuppiter Argos
<verg. aen. urn:cts:latinLit:phi0690.phi003:2.327>	transtulit; incensa Danai dominantur in urbe.
<verg. aen. urn:cts:latinLit:phi0690.phi003:2.328>	Arduus armatos mediis in moenibus adstans
<verg. aen. urn:cts:latinLit:phi0690.phi003:2.329>	fundit equus, victorque Sinon incendia miscet
<verg. aen. urn:cts:latinLit:phi0690.phi003:2.330>	insultans; portis alii bipatentibus adsunt,
<verg. aen. urn:cts:latinLit:phi0690.phi003:2.331>	milia quot magnis umquam venere Mycenis;
<verg. aen. urn:cts:latinLit:phi0690.phi003:2.332>	obsedere alii telis angusta viarum
<verg. aen. urn:cts:latinLit:phi0690.phi003:2.333>	oppositi; stat ferri acies mucrone corusco
<verg. aen. urn:cts:latinLit:phi0690.phi003:2.334>	stricta, parata neci; vix primi proelia temptant
<verg. aen. urn:cts:latinLit:phi0690.phi003:2.335>	portarum vigiles, et caeco Marte resistunt."
<verg. aen. urn:cts:latinLit:phi0690.phi003:2.336>	Talibus Othryadae dictis et numine divom
<verg. aen. urn:cts:latinLit:phi0690.phi003:2.337>	in flammas et in arma feror, quo tristis Erinys,
<verg. aen. urn:cts:latinLit:phi0690.phi003:2.338>	ullo fremitus vocat et sublatus ad aethera clamor.
<verg. aen. urn:cts:latinLit:phi0690.phi003:2.339>	Addunt se socios Rhipeus et maximus armis
<verg. aen. urn:cts:latinLit:phi0690.phi003:2.340>	Epytus oblati per lunam Hypanisque Dymasque,
<verg. aen. urn:cts:latinLit:phi0690.phi003:2.341>	et lateri adglomerant nostro, iuvenisque Coroebus,
<verg. aen. urn:cts:latinLit:phi0690.phi003:2.342>	Mygdonides: illis ad Troiam forte diebus
<verg. aen. urn:cts:latinLit:phi0690.phi003:2.343>	venerat, insano Cassandrae incensus amore,
<verg. aen. urn:cts:latinLit:phi0690.phi003:2.344>	et gener auxilium Priamo Phrygibusque ferebat,
<verg. aen. urn:cts:latinLit:phi0690.phi003:2.345>	infelix, qui non sponsae praecepta furentis
<verg. aen. urn:cts:latinLit:phi0690.phi003:2.346>	audierit.
<verg. aen. urn:cts:latinLit:phi0690.phi003:2.347>	Quos ubi confertos audere in proelia vidi,
<verg. aen. urn:cts:latinLit:phi0690.phi003:2.348>	incipio super his: "Iuvenes, fortissima frustra
<verg. aen. urn:cts:latinLit:phi0690.phi003:2.349>	pectora, si vobis audentem extrema cupido
<verg. aen. urn:cts:latinLit:phi0690.phi003:2.350>	certa sequi, quae sit rebus fortuna videtis:
<verg. aen. urn:cts:latinLit:phi0690.phi003:2.351>	excessere omnes, adytis arisque relictis,
<verg. aen. urn:cts:latinLit:phi0690.phi003:2.352>	di, quibus imperium hoc steterat; succurritis urbi
<verg. aen. urn:cts:latinLit:phi0690.phi003:2.353>	incensae; moriamur et in media arma ruamus.
<verg. aen. urn:cts:latinLit:phi0690.phi003:2.354>	Una salus victis, nullam sperare salutem."
<verg. aen. urn:cts:latinLit:phi0690.phi003:2.355>	Sic animis iuvenum furor additus: inde, lupi ceu
<verg. aen. urn:cts:latinLit:phi0690.phi003:2.356>	raptores atra in nebula, quos improba ventris
<verg. aen. urn:cts:latinLit:phi0690.phi003:2.357>	exegit caecos rabies, catulique relicti
<verg. aen. urn:cts:latinLit:phi0690.phi003:2.358>	faucibus exspectant siccis, per tela, per hostis
<verg. aen. urn:cts:latinLit:phi0690.phi003:2.359>	vadimus haud dubiam in mortem, mediaeque tenemus
<verg. aen. urn:cts:latinLit:phi0690.phi003:2.360>	urbis iter; nox atra cava circumvolat umbra.
<verg. aen. urn:cts:latinLit:phi0690.phi003:2.361>	Quis cladem illius noctis, quis funera fando
<verg. aen. urn:cts:latinLit:phi0690.phi003:2.362>	explicet, aut possit lacrimis aequare labores?
<verg. aen. urn:cts:latinLit:phi0690.phi003:2.363>	Urbs antiqua ruit, multos dominata per annos;
<verg. aen. urn:cts:latinLit:phi0690.phi003:2.364>	plurima perque vias sternuntur inertia passim
<verg. aen. urn:cts:latinLit:phi0690.phi003:2.365>	corpora, perque domos et religiosa deorum
<verg. aen. urn:cts:latinLit:phi0690.phi003:2.366>	limina.  Nec soli poenas dant sanguine Teucri;
<verg. aen. urn:cts:latinLit:phi0690.phi003:2.367>	quondam etiam victis redit in praecordia virtus
<verg. aen. urn:cts:latinLit:phi0690.phi003:2.368>	victoresque cadunt Danai: crudelis ubique
<verg. aen. urn:cts:latinLit:phi0690.phi003:2.369>	luctus, ubique pavor, et plurima mortis imago.
<verg. aen. urn:cts:latinLit:phi0690.phi003:2.370>	Primus se, Danaum magna comitante caterva,
<verg. aen. urn:cts:latinLit:phi0690.phi003:2.371>	Androgeos offert nobis, socia agmina credens
<verg. aen. urn:cts:latinLit:phi0690.phi003:2.372>	inscius, atque ultro verbis compellat amicis:
<verg. aen. urn:cts:latinLit:phi0690.phi003:2.373>	"Festinate, viri: nam quae tam sera moratur
<verg. aen. urn:cts:latinLit:phi0690.phi003:2.374>	segnities?  Alii rapiunt incensa feruntque
<verg. aen. urn:cts:latinLit:phi0690.phi003:2.375>	Pergama; vos celsis nunc primum a navibus itis."
<verg. aen. urn:cts:latinLit:phi0690.phi003:2.376>	Dixit, et extemplo, neque enim responsa dabantur
<verg. aen. urn:cts:latinLit:phi0690.phi003:2.377>	fida satis, sensit medios delapsus in hostis.
<verg. aen. urn:cts:latinLit:phi0690.phi003:2.378>	Obstipuit, retroque pedem cum voce repressit:
<verg. aen. urn:cts:latinLit:phi0690.phi003:2.379>	inprovisum aspris veluti qui sentibus anguem
<verg. aen. urn:cts:latinLit:phi0690.phi003:2.380>	pressit humi nitens, trepidusque repente refugit
<verg. aen. urn:cts:latinLit:phi0690.phi003:2.381>	attollentem iras et caerula colla tumentem;
<verg. aen. urn:cts:latinLit:phi0690.phi003:2.382>	haud secus Androgeos visu tremefactus abibat.
<verg. aen. urn:cts:latinLit:phi0690.phi003:2.383>	Inruimus, densis et circumfundimur armis,
<verg. aen. urn:cts:latinLit:phi0690.phi003:2.384>	ignarosque loci passim et formidine captos
<verg. aen. urn:cts:latinLit:phi0690.phi003:2.385>	sternimus: adspirat primo fortuna labori.
<verg. aen. urn:cts:latinLit:phi0690.phi003:2.386>	Atque hic successu exsultans animisque Coroebus,
<verg. aen. urn:cts:latinLit:phi0690.phi003:2.387>	"O socii, qua prima" inquit "fortuna salutis
<verg. aen. urn:cts:latinLit:phi0690.phi003:2.388>	monstrat iter, quoque ostendit se dextra, sequamur
<verg. aen. urn:cts:latinLit:phi0690.phi003:2.389>	mutemus clipeos, Danaumque insignia nobis
<verg. aen. urn:cts:latinLit:phi0690.phi003:2.390>	aptemus: dolus an virtus, quis in hoste requirat?
<verg. aen. urn:cts:latinLit:phi0690.phi003:2.391>	Arma dabunt ipsi." Sic fatus, deinde comantem
<verg. aen. urn:cts:latinLit:phi0690.phi003:2.392>	Androgei galeam clipeique insigne decorum
<verg. aen. urn:cts:latinLit:phi0690.phi003:2.393>	induitur, laterique Argivum accommodat ensem.
<verg. aen. urn:cts:latinLit:phi0690.phi003:2.394>	Hoc Rhipeus, hoc ipse Dymas omnisque iuventus
<verg. aen. urn:cts:latinLit:phi0690.phi003:2.395>	laeta facit; spoliis se quisque recentibus armat.
<verg. aen. urn:cts:latinLit:phi0690.phi003:2.396>	Vadimus immixti Danais haud numine nostro,
<verg. aen. urn:cts:latinLit:phi0690.phi003:2.397>	multaque per caecam congressi proelia noctem
<verg. aen. urn:cts:latinLit:phi0690.phi003:2.398>	conserimus, multos Danaum demittimus Orco.
<verg. aen. urn:cts:latinLit:phi0690.phi003:2.399>	Diffugiunt alii ad navis, et litora cursu
<verg. aen. urn:cts:latinLit:phi0690.phi003:2.400>	fida petunt: pars ingentem formidine turpi
<verg. aen. urn:cts:latinLit:phi0690.phi003:2.401>	scandunt rursus equum et nota conduntur in alvo.
<verg. aen. urn:cts:latinLit:phi0690.phi003:2.402>	Heu nihil invitis fas quemquam fidere divis!
<verg. aen. urn:cts:latinLit:phi0690.phi003:2.403>	Ecce trahebatur passis Priamea virgo
<verg. aen. urn:cts:latinLit:phi0690.phi003:2.404>	crinibus a templo Cassandra adytisque Minervae,
<verg. aen. urn:cts:latinLit:phi0690.phi003:2.405>	ad caelum tendens ardentia lumina frustra,---
<verg. aen. urn:cts:latinLit:phi0690.phi003:2.406>	lumina, nam teneras arcebant vincula palmas.
<verg. aen. urn:cts:latinLit:phi0690.phi003:2.407>	Non tulit hanc speciem furiata mente Coroebus,
<verg. aen. urn:cts:latinLit:phi0690.phi003:2.408>	et sese medium iniecit periturus in agmen.
<verg. aen. urn:cts:latinLit:phi0690.phi003:2.409>	Consequimur cuncti et densis incurrimus armis.
<verg. aen. urn:cts:latinLit:phi0690.phi003:2.410>	Hic primum ex alto delubri culmine telis
<verg. aen. urn:cts:latinLit:phi0690.phi003:2.411>	nostrorum obruimur, oriturque miserrima caedes
<verg. aen. urn:cts:latinLit:phi0690.phi003:2.412>	armorum facie et Graiarum errore iubarum.
<verg. aen. urn:cts:latinLit:phi0690.phi003:2.413>	Tum Danai gemitu atque ereptae virginis ira
<verg. aen. urn:cts:latinLit:phi0690.phi003:2.414>	undique collecti invadunt, acerrimus Aiax,
<verg. aen. urn:cts:latinLit:phi0690.phi003:2.415>	et gemini Atridae, Dolopumque exercitus omnis;
<verg. aen. urn:cts:latinLit:phi0690.phi003:2.416>	adversi rupto ceu quondam turbine venti
<verg. aen. urn:cts:latinLit:phi0690.phi003:2.417>	confligunt, Zephyrusque Notusque et laetus Eois
<verg. aen. urn:cts:latinLit:phi0690.phi003:2.418>	Eurus equis; stridunt silvae, saevitque tridenti
<verg. aen. urn:cts:latinLit:phi0690.phi003:2.419>	spumeus atque imo Nereus ciet aequora fundo.
<verg. aen. urn:cts:latinLit:phi0690.phi003:2.420>	Illi etiam, si quos obscura nocte per umbram
<verg. aen. urn:cts:latinLit:phi0690.phi003:2.421>	fudimus insidiis totaque agitavimus urbe,
<verg. aen. urn:cts:latinLit:phi0690.phi003:2.422>	apparent; primi clipeos mentitaque tela
<verg. aen. urn:cts:latinLit:phi0690.phi003:2.423>	adgnoscunt, atque ora sono discordia signant.
<verg. aen. urn:cts:latinLit:phi0690.phi003:2.424>	Ilicet obruimur numero; primusque Coroebus
<verg. aen. urn:cts:latinLit:phi0690.phi003:2.425>	Penelei dextra divae armipotentis ad aram
<verg. aen. urn:cts:latinLit:phi0690.phi003:2.426>	procumbit; cadit et Rhipeus, iustissimus unus
<verg. aen. urn:cts:latinLit:phi0690.phi003:2.427>	qui fuit in Teucris et servantissimus aequi:
<verg. aen. urn:cts:latinLit:phi0690.phi003:2.428>	dis aliter visum; pereunt Hypanisque Dymasque
<verg. aen. urn:cts:latinLit:phi0690.phi003:2.429>	confixi a sociis; nec te tua plurima, Panthu,
<verg. aen. urn:cts:latinLit:phi0690.phi003:2.430>	labentem pietas nec Apollinis infula texit.
<verg. aen. urn:cts:latinLit:phi0690.phi003:2.431>	Iliaci cineres et flamma extrema meorum,
<verg. aen. urn:cts:latinLit:phi0690.phi003:2.432>	testor, in occasu vestro nec tela nec ullas
<verg. aen. urn:cts:latinLit:phi0690.phi003:2.433>	vitavisse vices Danaum, et, si fata fuissent
<verg. aen. urn:cts:latinLit:phi0690.phi003:2.434>	ut caderem, meruisse manu.  Divellimur inde,
<verg. aen. urn:cts:latinLit:phi0690.phi003:2.435>	Iphitus et Pelias mecum, quorum Iphitus aevo
<verg. aen. urn:cts:latinLit:phi0690.phi003:2.436>	iam gravior, Pelias et volnere tardus Ulixi;
<verg. aen. urn:cts:latinLit:phi0690.phi003:2.437>	protinus ad sedes Priami clamore vocati.
<verg. aen. urn:cts:latinLit:phi0690.phi003:2.438>	Hic vero ingentem pugnam, ceu cetera nusquam
<verg. aen. urn:cts:latinLit:phi0690.phi003:2.439>	bella forent, nulli tota morerentur in urbe.
<verg. aen. urn:cts:latinLit:phi0690.phi003:2.440>	Sic Martem indomitum, Danaosque ad tecta ruentis
<verg. aen. urn:cts:latinLit:phi0690.phi003:2.441>	cernimus, obsessumque acta testudine limen.
<verg. aen. urn:cts:latinLit:phi0690.phi003:2.442>	Haerent parietibus scalae, postisque sub ipsos
<verg. aen. urn:cts:latinLit:phi0690.phi003:2.443>	nituntur gradibus, clipeosque ad tela sinistris
<verg. aen. urn:cts:latinLit:phi0690.phi003:2.444>	protecti obiciunt, prensant fastigia dextris.
<verg. aen. urn:cts:latinLit:phi0690.phi003:2.445>	Dardanidae contra turris ac tota domorum
<verg. aen. urn:cts:latinLit:phi0690.phi003:2.446>	culmina convellunt; his se, quando ultima cernunt,
<verg. aen. urn:cts:latinLit:phi0690.phi003:2.447>	extrema iam in morte parant defendere telis;
<verg. aen. urn:cts:latinLit:phi0690.phi003:2.448>	auratasque trabes, veterum decora alta parentum,
<verg. aen. urn:cts:latinLit:phi0690.phi003:2.449>	devolvunt; alii strictis mucronibus imas
<verg. aen. urn:cts:latinLit:phi0690.phi003:2.450>	obsedere fores; has servant agmine denso.
<verg. aen. urn:cts:latinLit:phi0690.phi003:2.451>	Instaurati animi, regis succurrere tectis,
<verg. aen. urn:cts:latinLit:phi0690.phi003:2.452>	auxilioque levare viros, vimque addere victis.
<verg. aen. urn:cts:latinLit:phi0690.phi003:2.453>	Limen erat caecaeque fores et pervius usus
<verg. aen. urn:cts:latinLit:phi0690.phi003:2.454>	tectorum inter se Priami, postesque relicti
<verg. aen. urn:cts:latinLit:phi0690.phi003:2.455>	a tergo, infelix qua se, dum regna manebant,
<verg. aen. urn:cts:latinLit:phi0690.phi003:2.456>	saepius Andromache ferre incomitata solebat
<verg. aen. urn:cts:latinLit:phi0690.phi003:2.457>	ad soceros, et avo puerum Astyanacta trahebat.
<verg. aen. urn:cts:latinLit:phi0690.phi003:2.458>	Evado ad summi fastigia culminis, unde
<verg. aen. urn:cts:latinLit:phi0690.phi003:2.459>	tela manu miseri iactabant inrita Teucri.
<verg. aen. urn:cts:latinLit:phi0690.phi003:2.460>	Turrim in praecipiti stantem summisque sub astra
<verg. aen. urn:cts:latinLit:phi0690.phi003:2.461>	eductam tectis, unde omnis Troia videri
<verg. aen. urn:cts:latinLit:phi0690.phi003:2.462>	et Danaum solitae naves et Achaia castra,
<verg. aen. urn:cts:latinLit:phi0690.phi003:2.463>	adgressi ferro circum, qua summa labantis
<verg. aen. urn:cts:latinLit:phi0690.phi003:2.464>	iuncturas tabulata dabant, convellimus altis
<verg. aen. urn:cts:latinLit:phi0690.phi003:2.465>	sedibus, impulimusque; ea lapsa repente ruinam
<verg. aen. urn:cts:latinLit:phi0690.phi003:2.466>	cum sonitu trahit et Danaum super agmina late
<verg. aen. urn:cts:latinLit:phi0690.phi003:2.467>	incidit: ast alii subeunt, nec saxa, nec ullum
<verg. aen. urn:cts:latinLit:phi0690.phi003:2.468>	telorum interea cessat genus.
<verg. aen. urn:cts:latinLit:phi0690.phi003:2.469>	Vestibulum ante ipsum primoque in limine Pyrrhus
<verg. aen. urn:cts:latinLit:phi0690.phi003:2.470>	exsultat, telis et luce coruscus ana;
<verg. aen. urn:cts:latinLit:phi0690.phi003:2.471>	qualis ubi in lucem coluber mala gramina pastus
<verg. aen. urn:cts:latinLit:phi0690.phi003:2.472>	frigida sub terra tumidum quem bruma tegebat,
<verg. aen. urn:cts:latinLit:phi0690.phi003:2.473>	nunc, positis novus exuviis nitidusque iuventa,
<verg. aen. urn:cts:latinLit:phi0690.phi003:2.474>	lubrica convolvit sublato pectore terga
<verg. aen. urn:cts:latinLit:phi0690.phi003:2.475>	arduus ad solem, et linguis micat ore trisulcis.
<verg. aen. urn:cts:latinLit:phi0690.phi003:2.476>	Una ingens Periphas et equorum agitator Achillis,
<verg. aen. urn:cts:latinLit:phi0690.phi003:2.477>	armiger Automedon, una omnis Scyria pubes
<verg. aen. urn:cts:latinLit:phi0690.phi003:2.478>	succedunt tecto, et flammas ad culmina iactant.
<verg. aen. urn:cts:latinLit:phi0690.phi003:2.479>	Ipse inter primos correpta dura bipenni
<verg. aen. urn:cts:latinLit:phi0690.phi003:2.480>	limina perrumpit, postisque a cardine vellit
<verg. aen. urn:cts:latinLit:phi0690.phi003:2.481>	aeratos; iamque excisa trabe firma cavavit
<verg. aen. urn:cts:latinLit:phi0690.phi003:2.482>	robora, et ingentem lato dedit ore fenestram.
<verg. aen. urn:cts:latinLit:phi0690.phi003:2.483>	Adparet domus intus, et atria longa patescunt;
<verg. aen. urn:cts:latinLit:phi0690.phi003:2.484>	adparent Priami et veterum penetralia regum,
<verg. aen. urn:cts:latinLit:phi0690.phi003:2.485>	armatosque vident stantis in limine primo.
<verg. aen. urn:cts:latinLit:phi0690.phi003:2.486>	At domus interior gemitu miseroque tumultu
<verg. aen. urn:cts:latinLit:phi0690.phi003:2.487>	miscetur, penitusque cavae plangoribus aedes
<verg. aen. urn:cts:latinLit:phi0690.phi003:2.488>	femineis ululant; ferit aurea sidera clamor.
<verg. aen. urn:cts:latinLit:phi0690.phi003:2.489>	Tum pavidae tectis matres ingentibus errant;
<verg. aen. urn:cts:latinLit:phi0690.phi003:2.490>	amplexaeque tenent postis atque oscula figunt.
<verg. aen. urn:cts:latinLit:phi0690.phi003:2.491>	Instat vi patria Pyrrhus; nec claustra, neque ipsi
<verg. aen. urn:cts:latinLit:phi0690.phi003:2.492>	custodes sufferre valent; labat ariete crebro
<verg. aen. urn:cts:latinLit:phi0690.phi003:2.493>	ianua, et emoti procumbunt cardine postes.
<verg. aen. urn:cts:latinLit:phi0690.phi003:2.494>	Fit via vi; rumpunt aditus, primosque trucidant
<verg. aen. urn:cts:latinLit:phi0690.phi003:2.495>	immissi Danai, et late loca milite complent.
<verg. aen. urn:cts:latinLit:phi0690.phi003:2.496>	Non sic, aggeribus ruptis cum spumeus amnis
<verg. aen. urn:cts:latinLit:phi0690.phi003:2.497>	exiit, oppositasque evicit gurgite moles,
<verg. aen. urn:cts:latinLit:phi0690.phi003:2.498>	fertur in arva furens cumulo, camposque per omnis
<verg. aen. urn:cts:latinLit:phi0690.phi003:2.499>	cum stabulis armenta trahit.  Vidi ipse furentem
<verg. aen. urn:cts:latinLit:phi0690.phi003:2.500>	caede Neoptolemum geminosque in limine Atridas;
<verg. aen. urn:cts:latinLit:phi0690.phi003:2.501>	vidi Hecubam centumque nurus, Priamumque per aras
<verg. aen. urn:cts:latinLit:phi0690.phi003:2.502>	sanguine foedantem, quos ipse sacraverat, ignis.
<verg. aen. urn:cts:latinLit:phi0690.phi003:2.503>	Quinquaginta illi thalami, spes tanta nepotum,
<verg. aen. urn:cts:latinLit:phi0690.phi003:2.504>	barbarico postes auro spoliisque superbi,
<verg. aen. urn:cts:latinLit:phi0690.phi003:2.505>	procubuere; tenent Danai, qua deficit ignis.
<verg. aen. urn:cts:latinLit:phi0690.phi003:2.506>	Forsitan et Priami fuerint quae fata requiras.
<verg. aen. urn:cts:latinLit:phi0690.phi003:2.507>	Urbis uti captae casum convolsaque vidit
<verg. aen. urn:cts:latinLit:phi0690.phi003:2.508>	limina tectorum et medium in penetralibus hostem,
<verg. aen. urn:cts:latinLit:phi0690.phi003:2.509>	arma diu senior desueta trementibus aevo
<verg. aen. urn:cts:latinLit:phi0690.phi003:2.510>	circumdat nequiquam umeris, et inutile ferrum
<verg. aen. urn:cts:latinLit:phi0690.phi003:2.511>	cingitur, ac densos fertur moriturus in hostis.
<verg. aen. urn:cts:latinLit:phi0690.phi003:2.512>	Aedibus in mediis nudoque sub aetheris axe
<verg. aen. urn:cts:latinLit:phi0690.phi003:2.513>	ingens ara fuit iuxtaque veterrima laurus,
<verg. aen. urn:cts:latinLit:phi0690.phi003:2.514>	incumbens arae atque umbra complexa Penatis.
<verg. aen. urn:cts:latinLit:phi0690.phi003:2.515>	Hic Hecuba et natae nequiquam altaria circum,
<verg. aen. urn:cts:latinLit:phi0690.phi003:2.516>	praecipites atra ceu tempestate columbae,
<verg. aen. urn:cts:latinLit:phi0690.phi003:2.517>	condensae et divom amplexae simulacra sedebant.
<verg. aen. urn:cts:latinLit:phi0690.phi003:2.518>	Ipsum autem sumptis Priamum iuvenalibus armis
<verg. aen. urn:cts:latinLit:phi0690.phi003:2.519>	ut vidit, "Quae mens tam dira, miserrime coniunx,
<verg. aen. urn:cts:latinLit:phi0690.phi003:2.520>	impulit his cingi telis?  Aut quo ruis?" inquit;
<verg. aen. urn:cts:latinLit:phi0690.phi003:2.521>	"Non tali auxilio nec defensoribus istis
<verg. aen. urn:cts:latinLit:phi0690.phi003:2.522>	tempus eget, non, si ipse meus nunc adforet Hector.
<verg. aen. urn:cts:latinLit:phi0690.phi003:2.523>	Huc tandem concede; haec ara tuebitur omnis,
<verg. aen. urn:cts:latinLit:phi0690.phi003:2.524>	aut moriere simul." Sic ore effata recepit
<verg. aen. urn:cts:latinLit:phi0690.phi003:2.525>	ad sese et sacra longaevum in sede locavit.
<verg. aen. urn:cts:latinLit:phi0690.phi003:2.526>	Ecce autem elapsus Pyrrhi de caede Polites,
<verg. aen. urn:cts:latinLit:phi0690.phi003:2.527>	unus natorum Priami, per tela, per hostis
<verg. aen. urn:cts:latinLit:phi0690.phi003:2.528>	porticibus longis fugit, et vacua atria lustrat
<verg. aen. urn:cts:latinLit:phi0690.phi003:2.529>	saucius: illum ardens infesto volnere Pyrrhus
<verg. aen. urn:cts:latinLit:phi0690.phi003:2.530>	insequitur, iam iamque manu tenet et premit hasta.
<verg. aen. urn:cts:latinLit:phi0690.phi003:2.531>	Ut tandem ante oculos evasit et ora parentum,
<verg. aen. urn:cts:latinLit:phi0690.phi003:2.532>	concidit, ac multo vitam cum sanguine fudit.
<verg. aen. urn:cts:latinLit:phi0690.phi003:2.533>	Hic Priamus, quamquam in media iam morte tenetur,
<verg. aen. urn:cts:latinLit:phi0690.phi003:2.534>	non tamen abstinuit, nec voci iraeque pepercit:
<verg. aen. urn:cts:latinLit:phi0690.phi003:2.535>	"At tibi pro scelere," exclamat, "pro talibus ausis,
<verg. aen. urn:cts:latinLit:phi0690.phi003:2.536>	di, si qua est caelo pietas, quae talia curet,
<verg. aen. urn:cts:latinLit:phi0690.phi003:2.537>	persolvant grates dignas et praemia reddant
<verg. aen. urn:cts:latinLit:phi0690.phi003:2.538>	debita, qui nati coram me cernere letum
<verg. aen. urn:cts:latinLit:phi0690.phi003:2.539>	fecisti et patrios foedasti funere voltus.
<verg. aen. urn:cts:latinLit:phi0690.phi003:2.540>	At non ille, satum quo te mentiris, Achilles
<verg. aen. urn:cts:latinLit:phi0690.phi003:2.541>	talis in hoste fuit Priamo; sed iura fidemque
<verg. aen. urn:cts:latinLit:phi0690.phi003:2.542>	supplicis erubuit, corpusque exsangue sepulchro
<verg. aen. urn:cts:latinLit:phi0690.phi003:2.543>	reddidit Hectoreum, meque in mea regna remisit."
<verg. aen. urn:cts:latinLit:phi0690.phi003:2.544>	Sic fatus senior, telumque imbelle sine ictu
<verg. aen. urn:cts:latinLit:phi0690.phi003:2.545>	coniecit, rauco quod protinus aere repulsum
<verg. aen. urn:cts:latinLit:phi0690.phi003:2.546>	e summo clipei nequiquam umbone pependit.
<verg. aen. urn:cts:latinLit:phi0690.phi003:2.547>	Cui Pyrrhus: "Referes ergo haec et nuntius ibis
<verg. aen. urn:cts:latinLit:phi0690.phi003:2.548>	Pelidae genitori; illi mea tristia facta
<verg. aen. urn:cts:latinLit:phi0690.phi003:2.549>	degeneremque Neoptolemum narrare memento.
<verg. aen. urn:cts:latinLit:phi0690.phi003:2.550>	Nunc morere." Hoc dicens altaria ad ipsa trementem
<verg. aen. urn:cts:latinLit:phi0690.phi003:2.551>	traxit et in multo lapsantem sanguine nati,
<verg. aen. urn:cts:latinLit:phi0690.phi003:2.552>	implicuitque comam laeva, dextraque coruscum
<verg. aen. urn:cts:latinLit:phi0690.phi003:2.553>	extulit, ac lateri capulo tenus abdidit ensem.
<verg. aen. urn:cts:latinLit:phi0690.phi003:2.554>	Haec finis Priami fatorum; hic exitus illum
<verg. aen. urn:cts:latinLit:phi0690.phi003:2.555>	sorte tulit, Troiam incensam et prolapsa videntem
<verg. aen. urn:cts:latinLit:phi0690.phi003:2.556>	Pergama, tot quondam populis terrisque superbum
<verg. aen. urn:cts:latinLit:phi0690.phi003:2.557>	regnatorem Asiae.  Iacet ingens litore truncus,
<verg. aen. urn:cts:latinLit:phi0690.phi003:2.558>	avolsumque umeris caput, et sine nomine corpus.
<verg. aen. urn:cts:latinLit:phi0690.phi003:2.559>	At me tum primum saevus circumstetit horror
<verg. aen. urn:cts:latinLit:phi0690.phi003:2.560>	Obstipui; subiit cari genitoris imago,
<verg. aen. urn:cts:latinLit:phi0690.phi003:2.561>	ut regem aequaevum crudeli volnere vidi
<verg. aen. urn:cts:latinLit:phi0690.phi003:2.562>	vitam exhalantem; subiit deserta Cresa,
<verg. aen. urn:cts:latinLit:phi0690.phi003:2.563>	et direpta domus, et parvi casus Iuli.
<verg. aen. urn:cts:latinLit:phi0690.phi003:2.564>	Respicio, et quae sit me circum copia lustro.
<verg. aen. urn:cts:latinLit:phi0690.phi003:2.565>	Deseruere omnes defessi, et corpora saltu
<verg. aen. urn:cts:latinLit:phi0690.phi003:2.566>	ad terram misere aut ignibus aegra dedere.
<verg. aen. urn:cts:latinLit:phi0690.phi003:2.567>	[Iamque adeo super unus eram, cum limina Vestae
<verg. aen. urn:cts:latinLit:phi0690.phi003:2.568>	servantem et tacitam secreta in sede latentem
<verg. aen. urn:cts:latinLit:phi0690.phi003:2.569>	Tyndarida aspicio: dant clara incendia lucem
<verg. aen. urn:cts:latinLit:phi0690.phi003:2.570>	erranti passimque oculos per cuncta ferenti.
<verg. aen. urn:cts:latinLit:phi0690.phi003:2.571>	Illa sibi infestos eversa ob Pergama Teucros
<verg. aen. urn:cts:latinLit:phi0690.phi003:2.572>	et poenas Danaum et deserti coniugis iras
<verg. aen. urn:cts:latinLit:phi0690.phi003:2.573>	praemetuens, Troiae et patriae communis Erinys,
<verg. aen. urn:cts:latinLit:phi0690.phi003:2.574>	abdiderat sese atque aris invisa sedebat.
<verg. aen. urn:cts:latinLit:phi0690.phi003:2.575>	Exarsere ignes animo; subit ira cadentem
<verg. aen. urn:cts:latinLit:phi0690.phi003:2.576>	ulcisci patriam et sceleratas sumere poenas.
<verg. aen. urn:cts:latinLit:phi0690.phi003:2.577>	"Scilicet haec Spartam incolumis patriasque Mycenas
<verg. aen. urn:cts:latinLit:phi0690.phi003:2.578>	aspiciet, partoque ibit regina triumpho,
<verg. aen. urn:cts:latinLit:phi0690.phi003:2.579>	coniugiumque, domumque, patres, natosque videbit,
<verg. aen. urn:cts:latinLit:phi0690.phi003:2.580>	Iliadum turba et Phrygiis comitata ministris?
<verg. aen. urn:cts:latinLit:phi0690.phi003:2.581>	Occiderit ferro Priamus, Troia arserit igni?
<verg. aen. urn:cts:latinLit:phi0690.phi003:2.582>	Dardanium totiens sudarit sanguine litus?
<verg. aen. urn:cts:latinLit:phi0690.phi003:2.583>	Non ita: namque etsi nullum memorabile nomen
<verg. aen. urn:cts:latinLit:phi0690.phi003:2.584>	feminea in poena est, nec habet victoria laudem,
<verg. aen. urn:cts:latinLit:phi0690.phi003:2.585>	extinxisse nefas tamen et sumpsisse merentis
<verg. aen. urn:cts:latinLit:phi0690.phi003:2.586>	laudabor poenas, animumque explesse iuvabit
<verg. aen. urn:cts:latinLit:phi0690.phi003:2.587>	ultricis flammae, et cineres satiasse meorum."
<verg. aen. urn:cts:latinLit:phi0690.phi003:2.588>	Talia iactabam, et furiata mente ferebar:]
<verg. aen. urn:cts:latinLit:phi0690.phi003:2.589>	cum mihi se, non ante oculis tam clara, videndam
<verg. aen. urn:cts:latinLit:phi0690.phi003:2.590>	obtulit et pura per noctem in luce refulsit
<verg. aen. urn:cts:latinLit:phi0690.phi003:2.591>	alma parens, confessa deam, qualisque videri
<verg. aen. urn:cts:latinLit:phi0690.phi003:2.592>	caelicolis et quanta solet, dextraque prehensum
<verg. aen. urn:cts:latinLit:phi0690.phi003:2.593>	continuit, roseoque haec insuper addidit ore:
<verg. aen. urn:cts:latinLit:phi0690.phi003:2.594>	"Nate, quis indomitas tantus dolor excitat iras?
<verg. aen. urn:cts:latinLit:phi0690.phi003:2.595>	Quid furis, aut quonam nostri tibi cura recessit?
<verg. aen. urn:cts:latinLit:phi0690.phi003:2.596>	Non prius aspicies, ubi fessum aetate parentem
<verg. aen. urn:cts:latinLit:phi0690.phi003:2.597>	liqueris Anchisen; superet coniunxne Cresa,
<verg. aen. urn:cts:latinLit:phi0690.phi003:2.598>	Ascaniusque puer?  Quos omnes undique Graiae
<verg. aen. urn:cts:latinLit:phi0690.phi003:2.599>	circum errant acies, et, ni mea cura resistat,
<verg. aen. urn:cts:latinLit:phi0690.phi003:2.600>	iam flammae tulerint inimicus et hauserit ensis.
<verg. aen. urn:cts:latinLit:phi0690.phi003:2.601>	Non tibi Tyndaridis facies invisa Lacaenae
<verg. aen. urn:cts:latinLit:phi0690.phi003:2.602>	culpatusve Paris: divom inclementia, divom,
<verg. aen. urn:cts:latinLit:phi0690.phi003:2.603>	has evertit opes sternitque a culmine Troiam.
<verg. aen. urn:cts:latinLit:phi0690.phi003:2.604>	Aspice---namque omnem, quae nunc obducta tuenti
<verg. aen. urn:cts:latinLit:phi0690.phi003:2.605>	mortalis hebetat visus tibi et umida circum
<verg. aen. urn:cts:latinLit:phi0690.phi003:2.606>	caligat, nubem eripiam; tu ne qua parentis
<verg. aen. urn:cts:latinLit:phi0690.phi003:2.607>	iussa time, neu praeceptis parere recusa:---
<verg. aen. urn:cts:latinLit:phi0690.phi003:2.608>	hic, ubi disiectas moles avolsaque saxis
<verg. aen. urn:cts:latinLit:phi0690.phi003:2.609>	saxa vides mixtoque undantem pulvere fumum.
<verg. aen. urn:cts:latinLit:phi0690.phi003:2.610>	Neptunus muros magnoque emota tridenti
<verg. aen. urn:cts:latinLit:phi0690.phi003:2.611>	fundamenta quatit, totamque a sedibus urbem
<verg. aen. urn:cts:latinLit:phi0690.phi003:2.612>	eruit; hic Iuno Scaeas saevissima portas
<verg. aen. urn:cts:latinLit:phi0690.phi003:2.613>	prima tenet, sociumque furens a navibus agmen
<verg. aen. urn:cts:latinLit:phi0690.phi003:2.614>	ferro accincta vocat.
<verg. aen. urn:cts:latinLit:phi0690.phi003:2.615>	Iam summas arces Tritonia, respice, Pallas
<verg. aen. urn:cts:latinLit:phi0690.phi003:2.616>	insedit, nimbo effulgens et Gorgone saeva.
<verg. aen. urn:cts:latinLit:phi0690.phi003:2.617>	Ipse pater Danais animos viresque secundas
<verg. aen. urn:cts:latinLit:phi0690.phi003:2.618>	sufficit, ipse deos in Dardana suscitat arma.
<verg. aen. urn:cts:latinLit:phi0690.phi003:2.619>	Eripe, nate, fugam, finemque impone labori.
<verg. aen. urn:cts:latinLit:phi0690.phi003:2.620>	Nusquam abero, et tutum patrio te limine sistam."
<verg. aen. urn:cts:latinLit:phi0690.phi003:2.621>	Dixerat, et spissis noctis se condidit umbris.
<verg. aen. urn:cts:latinLit:phi0690.phi003:2.622>	Adparent dirae facies inimicaque Troiae
<verg. aen. urn:cts:latinLit:phi0690.phi003:2.623>	numina magna deum.
<verg. aen. urn:cts:latinLit:phi0690.phi003:2.624>	Tum vero omne mihi visum considere in ignis
<verg. aen. urn:cts:latinLit:phi0690.phi003:2.625>	Ilium et ex imo verti Neptunia Troia;
<verg. aen. urn:cts:latinLit:phi0690.phi003:2.626>	ac veluti summis antiquam in montibus ornum
<verg. aen. urn:cts:latinLit:phi0690.phi003:2.627>	cum ferro accisam crebrisque bipennibus instant
<verg. aen. urn:cts:latinLit:phi0690.phi003:2.628>	eruere agricolae certatim,---illa usque minatur
<verg. aen. urn:cts:latinLit:phi0690.phi003:2.629>	et tremefacta comam concusso vertice nutat,
<verg. aen. urn:cts:latinLit:phi0690.phi003:2.630>	volneribus donec paulatim evicta, supremum
<verg. aen. urn:cts:latinLit:phi0690.phi003:2.631>	congemuit, traxitque iugis avolsa ruinam.
<verg. aen. urn:cts:latinLit:phi0690.phi003:2.632>	Descendo, ac ducente deo flammam inter et hostis
<verg. aen. urn:cts:latinLit:phi0690.phi003:2.633>	expedior; dant tela locum, flammaeque recedunt.
<verg. aen. urn:cts:latinLit:phi0690.phi003:2.634>	Atque ubi iam patriae perventum ad limina sedis
<verg. aen. urn:cts:latinLit:phi0690.phi003:2.635>	antiquasque domos, genitor, quem tollere in altos
<verg. aen. urn:cts:latinLit:phi0690.phi003:2.636>	optabam primum montis primumque petebam,
<verg. aen. urn:cts:latinLit:phi0690.phi003:2.637>	abnegat excisa vitam producere Troia
<verg. aen. urn:cts:latinLit:phi0690.phi003:2.638>	exsiliumque pati.  "Vos O, quibus integer aevi
<verg. aen. urn:cts:latinLit:phi0690.phi003:2.639>	sanguis," ait "solidaeque suo stant robore vires,
<verg. aen. urn:cts:latinLit:phi0690.phi003:2.640>	vos agitate fugam:
<verg. aen. urn:cts:latinLit:phi0690.phi003:2.641>	me si caelicolae voluissent ducere vitam,
<verg. aen. urn:cts:latinLit:phi0690.phi003:2.642>	has mihi servassent sedes.  Satis una superque
<verg. aen. urn:cts:latinLit:phi0690.phi003:2.643>	vidimus exscidia et captae superavimus urbi.
<verg. aen. urn:cts:latinLit:phi0690.phi003:2.644>	Sic O, sic positum adfati discedite corpus.
<verg. aen. urn:cts:latinLit:phi0690.phi003:2.645>	Ipse manu mortem inveniam; miserebitur hostis
<verg. aen. urn:cts:latinLit:phi0690.phi003:2.646>	exuviasque petet; facilis iactura sepulcri.
<verg. aen. urn:cts:latinLit:phi0690.phi003:2.647>	Iam pridem invisus divis et inutilis annos
<verg. aen. urn:cts:latinLit:phi0690.phi003:2.648>	demoror, ex quo me divom pater atque hominum rex
<verg. aen. urn:cts:latinLit:phi0690.phi003:2.649>	fulminis adflavit ventis et contigit igni."
<verg. aen. urn:cts:latinLit:phi0690.phi003:2.650>	Talia perstabat memorans, fixusque manebat.
<verg. aen. urn:cts:latinLit:phi0690.phi003:2.651>	Nos contra effusi lacrimis, coniunxque Cresa
<verg. aen. urn:cts:latinLit:phi0690.phi003:2.652>	Ascaniusque omnisque domus, ne vertere secum
<verg. aen. urn:cts:latinLit:phi0690.phi003:2.653>	cuncta pater fatoque urguenti incumbere vellet.
<verg. aen. urn:cts:latinLit:phi0690.phi003:2.654>	Abnegat, inceptoque et sedibus haeret in isdem.
<verg. aen. urn:cts:latinLit:phi0690.phi003:2.655>	Rursus in arma feror, mortemque miserrimus opto:
<verg. aen. urn:cts:latinLit:phi0690.phi003:2.656>	nam quod consilium aut quae iam fortuna dabatur?
<verg. aen. urn:cts:latinLit:phi0690.phi003:2.657>	"Mene efferre pedem, genitor, te posse relicto
<verg. aen. urn:cts:latinLit:phi0690.phi003:2.658>	sperasti, tantumque nefas patrio excidit ore?
<verg. aen. urn:cts:latinLit:phi0690.phi003:2.659>	Si nihil ex tanta Superis placet urbe relinqui,
<verg. aen. urn:cts:latinLit:phi0690.phi003:2.660>	et sedet hoc animo, perituraeque addere Troiae
<verg. aen. urn:cts:latinLit:phi0690.phi003:2.661>	teque tuosque iuvat, patet isti ianua leto,
<verg. aen. urn:cts:latinLit:phi0690.phi003:2.662>	iamque aderit multo Priami de sanguine Pyrrhus,
<verg. aen. urn:cts:latinLit:phi0690.phi003:2.663>	natum ante ora patris, patrem qui obtruncat ad aras.
<verg. aen. urn:cts:latinLit:phi0690.phi003:2.664>	Hoc erat, alma parens, quod me per tela, per ignis
<verg. aen. urn:cts:latinLit:phi0690.phi003:2.665>	eripis, ut mediis hostem in penetralibus, utque
<verg. aen. urn:cts:latinLit:phi0690.phi003:2.666>	Ascanium patremque meum iuxtaque Cresam
<verg. aen. urn:cts:latinLit:phi0690.phi003:2.667>	alterum in alterius mactatos sanguine cernam?
<verg. aen. urn:cts:latinLit:phi0690.phi003:2.668>	Arma, viri, ferte arma; vocat lux ultima victos.
<verg. aen. urn:cts:latinLit:phi0690.phi003:2.669>	Reddite me Danais; sinite instaurata revisam
<verg. aen. urn:cts:latinLit:phi0690.phi003:2.670>	proelia: Numquam omnes hodie moriemur inulti."
<verg. aen. urn:cts:latinLit:phi0690.phi003:2.671>	Hinc ferro accingor rursus clipeoque sinistram
<verg. aen. urn:cts:latinLit:phi0690.phi003:2.672>	insertabam aptans, meque extra tecta ferebam.
<verg. aen. urn:cts:latinLit:phi0690.phi003:2.673>	Ecce autem complexa pedes in limine coniunx
<verg. aen. urn:cts:latinLit:phi0690.phi003:2.674>	haerebat, parvumque patri tendebat Iulum:
<verg. aen. urn:cts:latinLit:phi0690.phi003:2.675>	"Si periturus abis, et nos rape in omnia tecum;
<verg. aen. urn:cts:latinLit:phi0690.phi003:2.676>	sin aliquam expertus sumptis spem ponis in armis,
<verg. aen. urn:cts:latinLit:phi0690.phi003:2.677>	hanc primum tutare domum.  Cui parvus Iulus,
<verg. aen. urn:cts:latinLit:phi0690.phi003:2.678>	cui pater et coniunx quondam tua dicta relinquor?"
<verg. aen. urn:cts:latinLit:phi0690.phi003:2.679>	Talia vociferans gemitu tectum omne replebat,
<verg. aen. urn:cts:latinLit:phi0690.phi003:2.680>	cum subitum dictuque oritur mirabile monstrum.
<verg. aen. urn:cts:latinLit:phi0690.phi003:2.681>	Namque manus inter maestorumque ora parentum
<verg. aen. urn:cts:latinLit:phi0690.phi003:2.682>	ecce levis summo de vertice visus Iuli
<verg. aen. urn:cts:latinLit:phi0690.phi003:2.683>	fundere lumen apex, tactuque innoxia mollis
<verg. aen. urn:cts:latinLit:phi0690.phi003:2.684>	lambere flamma comas et circum tempora pasci.
<verg. aen. urn:cts:latinLit:phi0690.phi003:2.685>	Nos pavidi trepidare metu, crinemque flagrantem
<verg. aen. urn:cts:latinLit:phi0690.phi003:2.686>	excutere et sanctos restinguere fontibus ignis.
<verg. aen. urn:cts:latinLit:phi0690.phi003:2.687>	At pater Anchises oculos ad sidera laetus
<verg. aen. urn:cts:latinLit:phi0690.phi003:2.688>	extulit, et caelo palmas cum voce tetendit:
<verg. aen. urn:cts:latinLit:phi0690.phi003:2.689>	"Iuppiter omnipotens, precibus si flecteris ullis,
<verg. aen. urn:cts:latinLit:phi0690.phi003:2.690>	aspice nos; hoc tantum, et, si pietate meremur,
<verg. aen. urn:cts:latinLit:phi0690.phi003:2.691>	da deinde auxilium, pater, atque haec omina firma."
<verg. aen. urn:cts:latinLit:phi0690.phi003:2.692>	Vix ea fatus erat senior, subitoque fragore
<verg. aen. urn:cts:latinLit:phi0690.phi003:2.693>	intonuit laevum, et de caelo lapsa per umbras
<verg. aen. urn:cts:latinLit:phi0690.phi003:2.694>	stella facem ducens multa cum luce cucurrit.
<verg. aen. urn:cts:latinLit:phi0690.phi003:2.695>	Illam, summa super labentem culmina tecti,
<verg. aen. urn:cts:latinLit:phi0690.phi003:2.696>	cernimus Idaea claram se condere silva
<verg. aen. urn:cts:latinLit:phi0690.phi003:2.697>	signantemque vias; tum longo limite sulcus
<verg. aen. urn:cts:latinLit:phi0690.phi003:2.698>	dat lucem, et late circum loca sulphure fumant.
<verg. aen. urn:cts:latinLit:phi0690.phi003:2.699>	Hic vero victus genitor se tollit ad auras,
<verg. aen. urn:cts:latinLit:phi0690.phi003:2.700>	adfaturque deos et sanctum sidus adorat.
<verg. aen. urn:cts:latinLit:phi0690.phi003:2.701>	"Iam iam nulla mora est; sequor et qua ducitis adsum.
<verg. aen. urn:cts:latinLit:phi0690.phi003:2.702>	Di patrii, servate domum, servate nepotem.
<verg. aen. urn:cts:latinLit:phi0690.phi003:2.703>	Vestrum hoc augurium, vestroque in numine Troia est.
<verg. aen. urn:cts:latinLit:phi0690.phi003:2.704>	Cedo equidem, nec, nate, tibi comes ire recuso."
<verg. aen. urn:cts:latinLit:phi0690.phi003:2.705>	Dixerat ille; et iam per moenia clarior ignis
<verg. aen. urn:cts:latinLit:phi0690.phi003:2.706>	auditur, propiusque aestus incendia volvunt.
<verg. aen. urn:cts:latinLit:phi0690.phi003:2.707>	"Ergo age, care pater, cervici imponere nostrae;
<verg. aen. urn:cts:latinLit:phi0690.phi003:2.708>	ipse subibo umeris, nec me labor iste gravabit:
<verg. aen. urn:cts:latinLit:phi0690.phi003:2.709>	quo res cumque cadent, unum et commune periclum,
<verg. aen. urn:cts:latinLit:phi0690.phi003:2.710>	una salus ambobus erit.  Mihi parvus Iulus
<verg. aen. urn:cts:latinLit:phi0690.phi003:2.711>	sit comes, et longe servet vestigia coniunx:
<verg. aen. urn:cts:latinLit:phi0690.phi003:2.712>	vos, famuli, quae dicam, animis advertite vestris.
<verg. aen. urn:cts:latinLit:phi0690.phi003:2.713>	Est urbe egressis tumulus templumque vetustum
<verg. aen. urn:cts:latinLit:phi0690.phi003:2.714>	desertae Cereris, iuxtaque antiqua cupressus
<verg. aen. urn:cts:latinLit:phi0690.phi003:2.715>	religione patrum multos servata per annos.
<verg. aen. urn:cts:latinLit:phi0690.phi003:2.716>	Hanc ex diverso sedem veniemus in unam.
<verg. aen. urn:cts:latinLit:phi0690.phi003:2.717>	Tu, genitor, cape sacra manu patriosque Penatis;
<verg. aen. urn:cts:latinLit:phi0690.phi003:2.718>	me, bello e tanto digressum et caede recenti,
<verg. aen. urn:cts:latinLit:phi0690.phi003:2.719>	attrectare nefas, donec me flumine vivo
<verg. aen. urn:cts:latinLit:phi0690.phi003:2.720>	abluero."
<verg. aen. urn:cts:latinLit:phi0690.phi003:2.721>	Haec fatus, latos umeros subiectaque colla
<verg. aen. urn:cts:latinLit:phi0690.phi003:2.722>	veste super fulvique insternor pelle leonis,
<verg. aen. urn:cts:latinLit:phi0690.phi003:2.723>	succedoque oneri; dextrae se parvus Iulus
<verg. aen. urn:cts:latinLit:phi0690.phi003:2.724>	implicuit sequiturque patrem non passibus aequis;
<verg. aen. urn:cts:latinLit:phi0690.phi003:2.725>	pone subit coniunx: ferimur per opaca locorum;
<verg. aen. urn:cts:latinLit:phi0690.phi003:2.726>	et me, quem dudum non ulla iniecta movebant
<verg. aen. urn:cts:latinLit:phi0690.phi003:2.727>	tela neque adverso glomerati ex agmine Grai,
<verg. aen. urn:cts:latinLit:phi0690.phi003:2.728>	nunc omnes terrent aurae, sonus excitat omnis
<verg. aen. urn:cts:latinLit:phi0690.phi003:2.729>	suspensum et pariter comitique onerique timentem.
<verg. aen. urn:cts:latinLit:phi0690.phi003:2.730>	Iamque propinquabam portis, omnemque videbar
<verg. aen. urn:cts:latinLit:phi0690.phi003:2.731>	evasisse viam, subito cum creber ad auris
<verg. aen. urn:cts:latinLit:phi0690.phi003:2.732>	visus adesse pedum sonitus, genitorque per umbram
<verg. aen. urn:cts:latinLit:phi0690.phi003:2.733>	prospiciens; "Nate" exclamat, "fuge nate, propinquant.
<verg. aen. urn:cts:latinLit:phi0690.phi003:2.734>	Ardentis clipeos atque aera micantia cerno!"---
<verg. aen. urn:cts:latinLit:phi0690.phi003:2.735>	Hic mihi nescio quod trepido male numen amicum
<verg. aen. urn:cts:latinLit:phi0690.phi003:2.736>	confusam eripuit mentem.  Namque avia cursu
<verg. aen. urn:cts:latinLit:phi0690.phi003:2.737>	dum sequor, et nota excedo regione viarum,
<verg. aen. urn:cts:latinLit:phi0690.phi003:2.738>	heu, misero coniunx fatone erepta Cresa
<verg. aen. urn:cts:latinLit:phi0690.phi003:2.739>	substitit, erravitne via, seu lassa resedit,
<verg. aen. urn:cts:latinLit:phi0690.phi003:2.740>	incertum; nec post oculis est reddita nostris.
<verg. aen. urn:cts:latinLit:phi0690.phi003:2.741>	Nec prius amissam respexi animumque reflexi,
<verg. aen. urn:cts:latinLit:phi0690.phi003:2.742>	quam tumulum antiquae Cereris sedemque sacratam
<verg. aen. urn:cts:latinLit:phi0690.phi003:2.743>	venimus; hic demum collectis omnibus una
<verg. aen. urn:cts:latinLit:phi0690.phi003:2.744>	defuit, et comites natumque virumque fefellit.
<verg. aen. urn:cts:latinLit:phi0690.phi003:2.745>	Quem non incusavi amens hominumque deorumque,
<verg. aen. urn:cts:latinLit:phi0690.phi003:2.746>	aut quid in eversa vidi crudelius urbe?
<verg. aen. urn:cts:latinLit:phi0690.phi003:2.747>	Ascanium Anchisenque patrem Teucrosque Penatis
<verg. aen. urn:cts:latinLit:phi0690.phi003:2.748>	commendo sociis et curva valle recondo;
<verg. aen. urn:cts:latinLit:phi0690.phi003:2.749>	ipse urbem repeto et cingor fulgentibus armis.
<verg. aen. urn:cts:latinLit:phi0690.phi003:2.750>	Stat casus renovare omnis, omnemque reverti
<verg. aen. urn:cts:latinLit:phi0690.phi003:2.751>	per Troiam, et rursus caput obiectare periclis.
<verg. aen. urn:cts:latinLit:phi0690.phi003:2.752>	Principio muros obscuraque limina portae,
<verg. aen. urn:cts:latinLit:phi0690.phi003:2.753>	qua gressum extuleram, repeto, et vestigia retro
<verg. aen. urn:cts:latinLit:phi0690.phi003:2.754>	observata sequor per noctem et lumine lustro.
<verg. aen. urn:cts:latinLit:phi0690.phi003:2.755>	Horror ubique animo, simul ipsa silentia terrent.
<verg. aen. urn:cts:latinLit:phi0690.phi003:2.756>	Inde domum, si forte pedem, si forte tulisset,
<verg. aen. urn:cts:latinLit:phi0690.phi003:2.757>	me refero: inruerant Danai, et tectum omne tenebant.
<verg. aen. urn:cts:latinLit:phi0690.phi003:2.758>	Ilicet ignis edax summa ad fastigia vento
<verg. aen. urn:cts:latinLit:phi0690.phi003:2.759>	volvitur; exsuperant flammae, furit aestus ad auras.
<verg. aen. urn:cts:latinLit:phi0690.phi003:2.760>	Procedo et Priami sedes arcemque reviso.
<verg. aen. urn:cts:latinLit:phi0690.phi003:2.761>	Et iam porticibus vacuis Iunonis asylo
<verg. aen. urn:cts:latinLit:phi0690.phi003:2.762>	custodes lecti Phoenix et dirus Ulixes
<verg. aen. urn:cts:latinLit:phi0690.phi003:2.763>	praedam adservabant.  Huc undique Troia gaza
<verg. aen. urn:cts:latinLit:phi0690.phi003:2.764>	incensis erepta adytis, mensaeque deorum,
<verg. aen. urn:cts:latinLit:phi0690.phi003:2.765>	crateresque auro solidi, captivaque vestis
<verg. aen. urn:cts:latinLit:phi0690.phi003:2.766>	congeritur; pueri et pavidae longo ordine matres
<verg. aen. urn:cts:latinLit:phi0690.phi003:2.767>	stant circum.
<verg. aen. urn:cts:latinLit:phi0690.phi003:2.768>	Ausus quin etiam voces iactare per umbram
<verg. aen. urn:cts:latinLit:phi0690.phi003:2.769>	implevi clamore vias, maestusque Cresam
<verg. aen. urn:cts:latinLit:phi0690.phi003:2.770>	nequiquam ingeminans iterumque iterumque vocavi.
<verg. aen. urn:cts:latinLit:phi0690.phi003:2.771>	Quaerenti et tectis urbis sine fine furenti
<verg. aen. urn:cts:latinLit:phi0690.phi003:2.772>	infelix simulacrum atque ipsius umbra Cresae
<verg. aen. urn:cts:latinLit:phi0690.phi003:2.773>	visa mihi ante oculos et nota maior imago.
<verg. aen. urn:cts:latinLit:phi0690.phi003:2.774>	Obstipui, steteruntque comae et vox faucibus haesit.
<verg. aen. urn:cts:latinLit:phi0690.phi003:2.775>	[Tum sic adfari et curas his demere dictis :]
<verg. aen. urn:cts:latinLit:phi0690.phi003:2.776>	"Quid tantum insano iuvat indulgere dolori,
<verg. aen. urn:cts:latinLit:phi0690.phi003:2.777>	O dulcis coniunx?  Non haec sine numine divom
<verg. aen. urn:cts:latinLit:phi0690.phi003:2.778>	eveniunt; nec te hinc comitem asportare Cresam
<verg. aen. urn:cts:latinLit:phi0690.phi003:2.779>	fas, aut ille sinit superi regnator Olympi.
<verg. aen. urn:cts:latinLit:phi0690.phi003:2.780>	Longa tibi exsilia, et vastum maris aequor arandum,
<verg. aen. urn:cts:latinLit:phi0690.phi003:2.781>	et terram Hesperiam venies, ubi Lydius arva
<verg. aen. urn:cts:latinLit:phi0690.phi003:2.782>	inter opima virum leni fluit agmine Thybris:
<verg. aen. urn:cts:latinLit:phi0690.phi003:2.783>	illic res laetae regnumque et regia coniunx
<verg. aen. urn:cts:latinLit:phi0690.phi003:2.784>	parta tibi.  Lacrimas dilectae pelle Cresae.
<verg. aen. urn:cts:latinLit:phi0690.phi003:2.785>	Non ego Myrmidonum sedes Dolopumve superbas
<verg. aen. urn:cts:latinLit:phi0690.phi003:2.786>	aspiciam, aut Graiis servitum matribus ibo,
<verg. aen. urn:cts:latinLit:phi0690.phi003:2.787>	Dardanis, et divae Veneris nurus.
<verg. aen. urn:cts:latinLit:phi0690.phi003:2.788>	Sed me magna deum genetrix his detinet oris:
<verg. aen. urn:cts:latinLit:phi0690.phi003:2.789>	iamque vale, et nati serva communis amorem."
<verg. aen. urn:cts:latinLit:phi0690.phi003:2.790>	Haec ubi dicta dedit, lacrimantem et multa volentem
<verg. aen. urn:cts:latinLit:phi0690.phi003:2.791>	dicere deseruit, tenuisque recessit in auras.
<verg. aen. urn:cts:latinLit:phi0690.phi003:2.792>	Ter conatus ibi collo dare bracchia circum:
<verg. aen. urn:cts:latinLit:phi0690.phi003:2.793>	ter frustra comprensa manus effugit imago,
<verg. aen. urn:cts:latinLit:phi0690.phi003:2.794>	par levibus ventis volucrique simillima somno.
<verg. aen. urn:cts:latinLit:phi0690.phi003:2.795>	Sic demum socios consumpta nocte reviso.
<verg. aen. urn:cts:latinLit:phi0690.phi003:2.796>	Atque hic ingentem comitum adfluxisse novorum
<verg. aen. urn:cts:latinLit:phi0690.phi003:2.797>	invenio admirans numerum, matresque virosque,
<verg. aen. urn:cts:latinLit:phi0690.phi003:2.798>	collectam exsilio pubem, miserabile volgus.
<verg. aen. urn:cts:latinLit:phi0690.phi003:2.799>	Undique convenere, animis opibusque parati,
<verg. aen. urn:cts:latinLit:phi0690.phi003:2.800>	in quascumque velim pelago deducere terras.
<verg. aen. urn:cts:latinLit:phi0690.phi003:2.801>	Iamque iugis summae surgebat Lucifer Idae
<verg. aen. urn:cts:latinLit:phi0690.phi003:2.802>	ducebatque diem, Danaique obsessa tenebant
<verg. aen. urn:cts:latinLit:phi0690.phi003:2.803>	limina portarum, nec spes opis ulla dabatur;
<verg. aen. urn:cts:latinLit:phi0690.phi003:2.804>	cessi, et sublato montes genitore petivi.

<verg. aen. urn:cts:latinLit:phi0690.phi003:3.1>	Postquam res Asiae Priamique evertere gentem
<verg. aen. urn:cts:latinLit:phi0690.phi003:3.2>	immeritam visum Superis, ceciditque superbum
<verg. aen. urn:cts:latinLit:phi0690.phi003:3.3>	Ilium, et omnis humo fumat Neptunia Troia,
<verg. aen. urn:cts:latinLit:phi0690.phi003:3.4>	diversa exsilia et desertas quaerere terras
<verg. aen. urn:cts:latinLit:phi0690.phi003:3.5>	auguriis agimur divom, classemque sub ipsa
<verg. aen. urn:cts:latinLit:phi0690.phi003:3.6>	Antandro et Phrygiae molimur montibus Idae,
<verg. aen. urn:cts:latinLit:phi0690.phi003:3.7>	incerti, quo fata ferant, ubi sistere detur,
<verg. aen. urn:cts:latinLit:phi0690.phi003:3.8>	contrahimusque viros.  Vix prima inceperat aestas,
<verg. aen. urn:cts:latinLit:phi0690.phi003:3.9>	et pater Anchises dare fatis vela iubebat;
<verg. aen. urn:cts:latinLit:phi0690.phi003:3.10>	litora cum patriae lacrimans portusque relinquo
<verg. aen. urn:cts:latinLit:phi0690.phi003:3.11>	et campos, ubi Troia fuit: feror exsul in altum
<verg. aen. urn:cts:latinLit:phi0690.phi003:3.12>	cum sociis natoque Penatibus et magnis dis.
<verg. aen. urn:cts:latinLit:phi0690.phi003:3.13>	Terra procul vastis colitur Mavortia campis,
<verg. aen. urn:cts:latinLit:phi0690.phi003:3.14>	Thraces arant, acri quondam regnata Lycurgo,
<verg. aen. urn:cts:latinLit:phi0690.phi003:3.15>	hospitium antiquum Troiae sociique Penates,
<verg. aen. urn:cts:latinLit:phi0690.phi003:3.16>	dum Fortuna fuit.  Feror huc, et litore curvo
<verg. aen. urn:cts:latinLit:phi0690.phi003:3.17>	moenia prima loco, fatis ingressus iniquis,
<verg. aen. urn:cts:latinLit:phi0690.phi003:3.18>	Aeneadasque meo nomen de nomine fingo.
<verg. aen. urn:cts:latinLit:phi0690.phi003:3.19>	Sacra Dionaeae matri divisque ferebam
<verg. aen. urn:cts:latinLit:phi0690.phi003:3.20>	auspicibus coeptorum operum, superoque nitentem
<verg. aen. urn:cts:latinLit:phi0690.phi003:3.21>	caelicolum regi mactabam in litore taurum.
<verg. aen. urn:cts:latinLit:phi0690.phi003:3.22>	Forte fuit iuxta tumulus, quo cornea summo
<verg. aen. urn:cts:latinLit:phi0690.phi003:3.23>	virgulta et densis hastilibus horrida myrtus.
<verg. aen. urn:cts:latinLit:phi0690.phi003:3.24>	Accessi, viridemque ab humo convellere silvam
<verg. aen. urn:cts:latinLit:phi0690.phi003:3.25>	conatus, ramis tegerem ut frondentibus aras,
<verg. aen. urn:cts:latinLit:phi0690.phi003:3.26>	horrendum et dictu video mirabile monstrum.
<verg. aen. urn:cts:latinLit:phi0690.phi003:3.27>	Nam, quae prima solo ruptis radicibus arbos
<verg. aen. urn:cts:latinLit:phi0690.phi003:3.28>	vellitur, huic atro liquuntur sanguine guttae,
<verg. aen. urn:cts:latinLit:phi0690.phi003:3.29>	et terram tabo maculant.  Mihi frigidus horror
<verg. aen. urn:cts:latinLit:phi0690.phi003:3.30>	membra quatit, gelidusque coit formidine sanguis.
<verg. aen. urn:cts:latinLit:phi0690.phi003:3.31>	Rursus et alterius lentum convellere vimen
<verg. aen. urn:cts:latinLit:phi0690.phi003:3.32>	insequor, et causas penitus temptare latentis:
<verg. aen. urn:cts:latinLit:phi0690.phi003:3.33>	ater et alterius sequitur de cortice sanguis.
<verg. aen. urn:cts:latinLit:phi0690.phi003:3.34>	Multa movens animo nymphas venerabar agrestis
<verg. aen. urn:cts:latinLit:phi0690.phi003:3.35>	Gradivumque patrem, Geticis qui praesidet arvis,
<verg. aen. urn:cts:latinLit:phi0690.phi003:3.36>	rite secundarent visus omenque levarent.
<verg. aen. urn:cts:latinLit:phi0690.phi003:3.37>	Tertia sed postquam maiore hastilia nisu
<verg. aen. urn:cts:latinLit:phi0690.phi003:3.38>	adgredior, genibusque adversae obluctor harenae---
<verg. aen. urn:cts:latinLit:phi0690.phi003:3.39>	eloquar, an sileam?---gemitus lacrimabilis imo
<verg. aen. urn:cts:latinLit:phi0690.phi003:3.40>	auditur tumulo, et vox reddita fertur ad auris:
<verg. aen. urn:cts:latinLit:phi0690.phi003:3.41>	"Quid miserum, Aenea, laceras?  Iam parce sepulto;
<verg. aen. urn:cts:latinLit:phi0690.phi003:3.42>	parce pias scelerare manus.  Non me tibi Troia
<verg. aen. urn:cts:latinLit:phi0690.phi003:3.43>	externum tulit, aut cruor hic de stipite manat.
<verg. aen. urn:cts:latinLit:phi0690.phi003:3.44>	Heu, fuge crudelis terras, fuge litus avarum:
<verg. aen. urn:cts:latinLit:phi0690.phi003:3.45>	nam Polydorus ego; hic confixum ferrea texit
<verg. aen. urn:cts:latinLit:phi0690.phi003:3.46>	telorum seges et iaculis increvit acutis."
<verg. aen. urn:cts:latinLit:phi0690.phi003:3.47>	Tum vero ancipiti mentem formidine pressus
<verg. aen. urn:cts:latinLit:phi0690.phi003:3.48>	obstipui, steteruntque comae et vox faucibus haesit.
<verg. aen. urn:cts:latinLit:phi0690.phi003:3.49>	Hunc Polydorum auri quondam cum pondere magno
<verg. aen. urn:cts:latinLit:phi0690.phi003:3.50>	infelix Priamus furtim mandarat alendum
<verg. aen. urn:cts:latinLit:phi0690.phi003:3.51>	Threicio regi, cum iam diffideret armis
<verg. aen. urn:cts:latinLit:phi0690.phi003:3.52>	Dardaniae, cingique urbem obsidione videret.
<verg. aen. urn:cts:latinLit:phi0690.phi003:3.53>	Ille, ut opes fractae Teucrum, et Fortuna recessit,
<verg. aen. urn:cts:latinLit:phi0690.phi003:3.54>	res Agamemnonias victriciaque arma secutus,
<verg. aen. urn:cts:latinLit:phi0690.phi003:3.55>	fas omne abrumpit; Polydorum obtruncat, et auro
<verg. aen. urn:cts:latinLit:phi0690.phi003:3.56>	vi potitur.  Quid non mortalia pectora cogis,
<verg. aen. urn:cts:latinLit:phi0690.phi003:3.57>	auri sacra fames?  Postquam pavor ossa reliquit,
<verg. aen. urn:cts:latinLit:phi0690.phi003:3.58>	delectos populi ad proceres primumque parentem
<verg. aen. urn:cts:latinLit:phi0690.phi003:3.59>	monstra deum refero, et quae sit sententia posco.
<verg. aen. urn:cts:latinLit:phi0690.phi003:3.60>	Omnibus idem animus, scelerata excedere terra,
<verg. aen. urn:cts:latinLit:phi0690.phi003:3.61>	linqui pollutum hospitium, et dare classibus austros.
<verg. aen. urn:cts:latinLit:phi0690.phi003:3.62>	Ergo instauramus Polydoro funus, et ingens
<verg. aen. urn:cts:latinLit:phi0690.phi003:3.63>	aggeritur tumulo tellus; stant Manibus arae,
<verg. aen. urn:cts:latinLit:phi0690.phi003:3.64>	caeruleis maestae vittis atraque cupresso,
<verg. aen. urn:cts:latinLit:phi0690.phi003:3.65>	et circum Iliades crinem de more solutae;
<verg. aen. urn:cts:latinLit:phi0690.phi003:3.66>	inferimus tepido spumantia cymbia lacte
<verg. aen. urn:cts:latinLit:phi0690.phi003:3.67>	sanguinis et sacri pateras, animamque sepulchro
<verg. aen. urn:cts:latinLit:phi0690.phi003:3.68>	condimus, et magna supremum voce ciemus.
<verg. aen. urn:cts:latinLit:phi0690.phi003:3.69>	Inde, ubi prima fides pelago, placataque venti
<verg. aen. urn:cts:latinLit:phi0690.phi003:3.70>	dant maria et lenis crepitans vocat Auster in altum,
<verg. aen. urn:cts:latinLit:phi0690.phi003:3.71>	deducunt socii navis et litora complent:
<verg. aen. urn:cts:latinLit:phi0690.phi003:3.72>	provehimur portu, terraeque urbesque recedunt.
<verg. aen. urn:cts:latinLit:phi0690.phi003:3.73>	Sacra mari colitur medio gratissima tellus
<verg. aen. urn:cts:latinLit:phi0690.phi003:3.74>	Nereidum matri et Neptuno Aegaeo,
<verg. aen. urn:cts:latinLit:phi0690.phi003:3.75>	quam pius arquitenens oras et litora circum
<verg. aen. urn:cts:latinLit:phi0690.phi003:3.76>	errantem Mycono e celsa Gyaroque revinxit,
<verg. aen. urn:cts:latinLit:phi0690.phi003:3.77>	immotamque coli dedit et contemnere ventos.
<verg. aen. urn:cts:latinLit:phi0690.phi003:3.78>	Huc feror; haec fessos tuto placidissima portu
<verg. aen. urn:cts:latinLit:phi0690.phi003:3.79>	accipit: egressi veneramur Apollinis urbem.
<verg. aen. urn:cts:latinLit:phi0690.phi003:3.80>	Rex Anius, rex idem hominum Phoebique sacerdos
<verg. aen. urn:cts:latinLit:phi0690.phi003:3.81>	vittis et sacra redimitus tempora lauro,
<verg. aen. urn:cts:latinLit:phi0690.phi003:3.82>	occurrit; veterem Anchisen adgnovit amicum.
<verg. aen. urn:cts:latinLit:phi0690.phi003:3.83>	Iungimus hospitio dextras, et tecta subimus.
<verg. aen. urn:cts:latinLit:phi0690.phi003:3.84>	Templa dei saxo venerabar structa vetusto:
<verg. aen. urn:cts:latinLit:phi0690.phi003:3.85>	"Da propriam, Thymbraee, domum; da moenia fessis
<verg. aen. urn:cts:latinLit:phi0690.phi003:3.86>	et genus et mansuram urbem; serva altera Troiae
<verg. aen. urn:cts:latinLit:phi0690.phi003:3.87>	Pergama, reliquias Danaum atque immitis Achilli.
<verg. aen. urn:cts:latinLit:phi0690.phi003:3.88>	Quem sequimur?  Quove ire iubes?  Ubi ponere sedes?
<verg. aen. urn:cts:latinLit:phi0690.phi003:3.89>	Da, pater, augurium, atque animis inlabere nostris."
<verg. aen. urn:cts:latinLit:phi0690.phi003:3.90>	Vix ea fatus eram: tremere omnia visa repente,
<verg. aen. urn:cts:latinLit:phi0690.phi003:3.91>	liminaque laurusque dei, totusque moveri
<verg. aen. urn:cts:latinLit:phi0690.phi003:3.92>	mons circum, et mugire adytis cortina reclusis.
<verg. aen. urn:cts:latinLit:phi0690.phi003:3.93>	Submissi petimus terram, et vox fertur ad auris:
<verg. aen. urn:cts:latinLit:phi0690.phi003:3.94>	"Dardanidae duri, quae vos a stirpe parentum
<verg. aen. urn:cts:latinLit:phi0690.phi003:3.95>	prima tulit tellus, eadem vos ubere laeto
<verg. aen. urn:cts:latinLit:phi0690.phi003:3.96>	accipiet reduces.  Antiquam exquirite matrem:
<verg. aen. urn:cts:latinLit:phi0690.phi003:3.97>	hic domus Aeneae cunctis dominabitur oris,
<verg. aen. urn:cts:latinLit:phi0690.phi003:3.98>	et nati natorum, et qui nascentur ab illis."
<verg. aen. urn:cts:latinLit:phi0690.phi003:3.99>	Haec Phoebus; mixtoque ingens exorta tumultu
<verg. aen. urn:cts:latinLit:phi0690.phi003:3.100>	laetitia, et cuncti quae sint ea moenia quaerunt,
<verg. aen. urn:cts:latinLit:phi0690.phi003:3.101>	quo Phoebus vocet errantis iubeatque reverti?
<verg. aen. urn:cts:latinLit:phi0690.phi003:3.102>	Tum genitor, veterum volvens monumenta virorum,
<verg. aen. urn:cts:latinLit:phi0690.phi003:3.103>	"Audite, O proceres" ait "et spes discite vestras:
<verg. aen. urn:cts:latinLit:phi0690.phi003:3.104>	Creta Iovis magni medio iacet insula ponto;
<verg. aen. urn:cts:latinLit:phi0690.phi003:3.105>	mons Idaeus ubi, et gentis cunabula nostrae.
<verg. aen. urn:cts:latinLit:phi0690.phi003:3.106>	Centum urbes habitant magnas, uberrima regna;
<verg. aen. urn:cts:latinLit:phi0690.phi003:3.107>	maximus unde pater, si rite audita recordor,
<verg. aen. urn:cts:latinLit:phi0690.phi003:3.108>	Teucrus Rhoeteas primum est advectus in oras,
<verg. aen. urn:cts:latinLit:phi0690.phi003:3.109>	optavitque locum regno.  Nondum Ilium et arces
<verg. aen. urn:cts:latinLit:phi0690.phi003:3.110>	Pergameae steterant; habitabant vallibus imis.
<verg. aen. urn:cts:latinLit:phi0690.phi003:3.111>	hinc mater cultrix Cybeli Corybantiaque aera
<verg. aen. urn:cts:latinLit:phi0690.phi003:3.112>	Idaeumque nemus; hinc fida silentia sacris,
<verg. aen. urn:cts:latinLit:phi0690.phi003:3.113>	et iuncti currum dominae subiere leones.
<verg. aen. urn:cts:latinLit:phi0690.phi003:3.114>	Ergo agite, et, divom ducunt qua iussa, sequamur;
<verg. aen. urn:cts:latinLit:phi0690.phi003:3.115>	placemus ventos et Gnosia regna petamus.
<verg. aen. urn:cts:latinLit:phi0690.phi003:3.116>	Nec longo distant cursu; modo Iuppiter adsit,
<verg. aen. urn:cts:latinLit:phi0690.phi003:3.117>	tertia lux classem Cretaeis sistet in oris."
<verg. aen. urn:cts:latinLit:phi0690.phi003:3.118>	Sic fatus, meritos aris mactavit honores,
<verg. aen. urn:cts:latinLit:phi0690.phi003:3.119>	taurum Neptuno, taurum tibi, pulcher Apollo
<verg. aen. urn:cts:latinLit:phi0690.phi003:3.120>	nigram Hiemi pecudem, Zephyris felicibus albam.
<verg. aen. urn:cts:latinLit:phi0690.phi003:3.121>	Fama volat pulsum regnis cessisse paternis
<verg. aen. urn:cts:latinLit:phi0690.phi003:3.122>	Idomenea ducem, desertaque litora Cretae
<verg. aen. urn:cts:latinLit:phi0690.phi003:3.123>	hoste vacare domos, sedesque adstare relictas.
<verg. aen. urn:cts:latinLit:phi0690.phi003:3.124>	Linquimus Ortygiae portus, pelagoque volamus,
<verg. aen. urn:cts:latinLit:phi0690.phi003:3.125>	bacchatamque iugis Naxon viridemque Donysam,
<verg. aen. urn:cts:latinLit:phi0690.phi003:3.126>	Olearon, niveamque Paron, sparsasque per aequor
<verg. aen. urn:cts:latinLit:phi0690.phi003:3.127>	Cycladas, et crebris legimus freta consita terris.
<verg. aen. urn:cts:latinLit:phi0690.phi003:3.128>	Nauticus exoritur vario certamine clamor;
<verg. aen. urn:cts:latinLit:phi0690.phi003:3.129>	hortantur socii: "Cretam proavosque petamus!"
<verg. aen. urn:cts:latinLit:phi0690.phi003:3.130>	Prosequitur surgens a puppi ventus euntis
<verg. aen. urn:cts:latinLit:phi0690.phi003:3.131>	et tandem antiquis Curetum adlabimur oris.
<verg. aen. urn:cts:latinLit:phi0690.phi003:3.132>	Ergo avidus muros optatae molior urbis,
<verg. aen. urn:cts:latinLit:phi0690.phi003:3.133>	Pergameamque voco, et laetam cognomine gentem
<verg. aen. urn:cts:latinLit:phi0690.phi003:3.134>	hortor amare focos arcemque attollere tectis.
<verg. aen. urn:cts:latinLit:phi0690.phi003:3.135>	Iamque fere sicco subductae litore puppes;
<verg. aen. urn:cts:latinLit:phi0690.phi003:3.136>	conubiis arvisque novis operata iuventus;
<verg. aen. urn:cts:latinLit:phi0690.phi003:3.137>	iura domosque dabam: subito cum tabida membris,
<verg. aen. urn:cts:latinLit:phi0690.phi003:3.138>	corrupto caeli tractu, miserandaque venit
<verg. aen. urn:cts:latinLit:phi0690.phi003:3.139>	arboribusque satisque lues et letifer annus.
<verg. aen. urn:cts:latinLit:phi0690.phi003:3.140>	Linquebant dulcis animas, aut aegra trahebant
<verg. aen. urn:cts:latinLit:phi0690.phi003:3.141>	corpora; tum sterilis exurere Sirius agros;
<verg. aen. urn:cts:latinLit:phi0690.phi003:3.142>	arebant herbae, et victum seges aegra negabat.
<verg. aen. urn:cts:latinLit:phi0690.phi003:3.143>	Rursus ad oraclum Ortygiae Phoebumque remenso
<verg. aen. urn:cts:latinLit:phi0690.phi003:3.144>	hortatur pater ire mari, veniamque precari:
<verg. aen. urn:cts:latinLit:phi0690.phi003:3.145>	quam fessis finem rebus ferat; unde laborum
<verg. aen. urn:cts:latinLit:phi0690.phi003:3.146>	temptare auxilium iubeat; quo vertere cursus.
<verg. aen. urn:cts:latinLit:phi0690.phi003:3.147>	Nox erat, et terris animalia somnus habebat:
<verg. aen. urn:cts:latinLit:phi0690.phi003:3.148>	effigies sacrae divom Phrygiique Penates,
<verg. aen. urn:cts:latinLit:phi0690.phi003:3.149>	quos mecum a Troia mediisque ex ignibus urbis
<verg. aen. urn:cts:latinLit:phi0690.phi003:3.150>	extuleram, visi ante oculos adstare iacentis
<verg. aen. urn:cts:latinLit:phi0690.phi003:3.151>	in somnis, multo manifesti lumine, qua se
<verg. aen. urn:cts:latinLit:phi0690.phi003:3.152>	plena per insertas fundebat luna fenestras;
<verg. aen. urn:cts:latinLit:phi0690.phi003:3.153>	tum sic adfari et curas his demere dictis:
<verg. aen. urn:cts:latinLit:phi0690.phi003:3.154>	"Quod tibi delato Ortygiam dicturus Apollo est,
<verg. aen. urn:cts:latinLit:phi0690.phi003:3.155>	hic canit, et tua nos en ultro ad limina mittit.
<verg. aen. urn:cts:latinLit:phi0690.phi003:3.156>	Nos te, Dardania incensa, tuaque arma secuti,
<verg. aen. urn:cts:latinLit:phi0690.phi003:3.157>	nos tumidum sub te permensi classibus aequor,
<verg. aen. urn:cts:latinLit:phi0690.phi003:3.158>	idem venturos tollemus in astra nepotes,
<verg. aen. urn:cts:latinLit:phi0690.phi003:3.159>	imperiumque urbi dabimus: tu moenia magnis
<verg. aen. urn:cts:latinLit:phi0690.phi003:3.160>	magna para, longumque fugae ne linque laborem.
<verg. aen. urn:cts:latinLit:phi0690.phi003:3.161>	Mutandae sedes: non haec tibi litora suasit
<verg. aen. urn:cts:latinLit:phi0690.phi003:3.162>	Delius, aut Cretae iussit considere Apollo.
<verg. aen. urn:cts:latinLit:phi0690.phi003:3.163>	Est locus, Hesperiam Grai cognomine dicunt,
<verg. aen. urn:cts:latinLit:phi0690.phi003:3.164>	terra antiqua, potens armis atque ubere glaebae;
<verg. aen. urn:cts:latinLit:phi0690.phi003:3.165>	Oenotri coluere viri; nunc fama minores
<verg. aen. urn:cts:latinLit:phi0690.phi003:3.166>	Italiam dixisse ducis de nomine gentem:
<verg. aen. urn:cts:latinLit:phi0690.phi003:3.167>	hae nobis propriae sedes; hinc Dardanus ortus,
<verg. aen. urn:cts:latinLit:phi0690.phi003:3.168>	Iasiusque pater, genus a quo principe nostrum.
<verg. aen. urn:cts:latinLit:phi0690.phi003:3.169>	Surge age, et haec laetus longaevo dicta parenti
<verg. aen. urn:cts:latinLit:phi0690.phi003:3.170>	haud dubitanda refer: Corythum terrasque requirat
<verg. aen. urn:cts:latinLit:phi0690.phi003:3.171>	Ausonias; Dictaea negat tibi Iuppiter arva."
<verg. aen. urn:cts:latinLit:phi0690.phi003:3.172>	Talibus attonitus visis et voce deorum---
<verg. aen. urn:cts:latinLit:phi0690.phi003:3.173>	nec sopor illud erat, sed coram adgnoscere voltus
<verg. aen. urn:cts:latinLit:phi0690.phi003:3.174>	velatasque comas praesentiaque ora videbar;
<verg. aen. urn:cts:latinLit:phi0690.phi003:3.175>	tum gelidus toto manabat corpore sudor
<verg. aen. urn:cts:latinLit:phi0690.phi003:3.176>	corripio e stratis corpus, tendoque supinas
<verg. aen. urn:cts:latinLit:phi0690.phi003:3.177>	ad caelum cum voce manus, et munera libo
<verg. aen. urn:cts:latinLit:phi0690.phi003:3.178>	intemerata focis.  Perfecto laetus honore
<verg. aen. urn:cts:latinLit:phi0690.phi003:3.179>	Anchisen facio certum, remque ordine pando.
<verg. aen. urn:cts:latinLit:phi0690.phi003:3.180>	Adgnovit prolem ambiguam geminosque parentes,
<verg. aen. urn:cts:latinLit:phi0690.phi003:3.181>	seque novo veterum deceptum errore locorum.
<verg. aen. urn:cts:latinLit:phi0690.phi003:3.182>	Tum memorat: "Nate, Iliacis exercite fatis,
<verg. aen. urn:cts:latinLit:phi0690.phi003:3.183>	sola mihi talis casus Cassandra canebat.
<verg. aen. urn:cts:latinLit:phi0690.phi003:3.184>	Nunc repeto haec generi portendere debita nostro,
<verg. aen. urn:cts:latinLit:phi0690.phi003:3.185>	et saepe Hesperiam, saepe Itala regna vocare.
<verg. aen. urn:cts:latinLit:phi0690.phi003:3.186>	Sed quis ad Hesperiae venturos litora Teucros
<verg. aen. urn:cts:latinLit:phi0690.phi003:3.187>	crederet, aut quem tum vates Cassandra moveret?
<verg. aen. urn:cts:latinLit:phi0690.phi003:3.188>	Cedamus Phoebo, et moniti meliora sequamur."
<verg. aen. urn:cts:latinLit:phi0690.phi003:3.189>	Sic ait, et cuncti dicto paremus ovantes.
<verg. aen. urn:cts:latinLit:phi0690.phi003:3.190>	Hanc quoque deserimus sedem, paucisque relictis
<verg. aen. urn:cts:latinLit:phi0690.phi003:3.191>	vela damus, vastumque cava trabe currimus aequor.
<verg. aen. urn:cts:latinLit:phi0690.phi003:3.192>	Postquam altum tenuere rates, nec iam amplius ullae
<verg. aen. urn:cts:latinLit:phi0690.phi003:3.193>	adparent terrae, caelum undique et undique pontus,
<verg. aen. urn:cts:latinLit:phi0690.phi003:3.194>	tum mihi caeruleus supra caput adstitit imber,
<verg. aen. urn:cts:latinLit:phi0690.phi003:3.195>	noctem hiememque ferens, et inhorruit unda tenebris.
<verg. aen. urn:cts:latinLit:phi0690.phi003:3.196>	Continuo venti volvunt mare, magnaque surgunt
<verg. aen. urn:cts:latinLit:phi0690.phi003:3.197>	aequora; dispersi iactamur gurgite vasto;
<verg. aen. urn:cts:latinLit:phi0690.phi003:3.198>	involvere diem nimbi, et nox umida caelum
<verg. aen. urn:cts:latinLit:phi0690.phi003:3.199>	abstulit; ingeminant abruptis nubibus ignes.
<verg. aen. urn:cts:latinLit:phi0690.phi003:3.200>	Excutimur cursu, et caecis erramus in undis.
<verg. aen. urn:cts:latinLit:phi0690.phi003:3.201>	Ipse diem noctemque negat discernere caelo,
<verg. aen. urn:cts:latinLit:phi0690.phi003:3.202>	nec meminisse viae media Palinurus in unda.
<verg. aen. urn:cts:latinLit:phi0690.phi003:3.203>	Tris adeo incertos caeca caligine soles
<verg. aen. urn:cts:latinLit:phi0690.phi003:3.204>	erramus pelago, totidem sine sidere noctes.
<verg. aen. urn:cts:latinLit:phi0690.phi003:3.205>	Quarto terra die primum se attollere tandem
<verg. aen. urn:cts:latinLit:phi0690.phi003:3.206>	visa, aperire procul montis, ac volvere fumum.
<verg. aen. urn:cts:latinLit:phi0690.phi003:3.207>	Vela cadunt, remis insurgimus; haud mora nautae
<verg. aen. urn:cts:latinLit:phi0690.phi003:3.208>	adnixi torquent spumas et caerula verrunt.
<verg. aen. urn:cts:latinLit:phi0690.phi003:3.209>	Servatum ex undis Strophadum me litora primum
<verg. aen. urn:cts:latinLit:phi0690.phi003:3.210>	accipiunt; Strophades Graio stant nomine dictae,
<verg. aen. urn:cts:latinLit:phi0690.phi003:3.211>	insulae Ionio in magno, quas dira Celaeno
<verg. aen. urn:cts:latinLit:phi0690.phi003:3.212>	Harpyiaeque colunt aliae, Phineia postquam
<verg. aen. urn:cts:latinLit:phi0690.phi003:3.213>	clausa domus, mensasque metu liquere priores.
<verg. aen. urn:cts:latinLit:phi0690.phi003:3.214>	Tristius haud illis monstrum, nec saevior ulla
<verg. aen. urn:cts:latinLit:phi0690.phi003:3.215>	pestis et ira deum Stygiis sese extulit undis.
<verg. aen. urn:cts:latinLit:phi0690.phi003:3.216>	Virginei volucrum voltus, foedissima ventris
<verg. aen. urn:cts:latinLit:phi0690.phi003:3.217>	proluvies, uncaeque manus, et pallida semper
<verg. aen. urn:cts:latinLit:phi0690.phi003:3.218>	ora fame.
<verg. aen. urn:cts:latinLit:phi0690.phi003:3.219>	Huc ubi delati portus intravimus, ecce
<verg. aen. urn:cts:latinLit:phi0690.phi003:3.220>	laeta boum passim campis armenta videmus,
<verg. aen. urn:cts:latinLit:phi0690.phi003:3.221>	caprigenumque pecus nullo custode per herbas.
<verg. aen. urn:cts:latinLit:phi0690.phi003:3.222>	Inruimus ferro, et divos ipsumque vocamus
<verg. aen. urn:cts:latinLit:phi0690.phi003:3.223>	in partem praedamque Iovem; tum litore curvo
<verg. aen. urn:cts:latinLit:phi0690.phi003:3.224>	exstruimusque toros, dapibusque epulamur opimis.
<verg. aen. urn:cts:latinLit:phi0690.phi003:3.225>	At subitae horrifico lapsu de montibus adsunt
<verg. aen. urn:cts:latinLit:phi0690.phi003:3.226>	Harpyiae, et magnis quatiunt clangoribus alas,
<verg. aen. urn:cts:latinLit:phi0690.phi003:3.227>	diripiuntque dapes, contactuque omnia foedant
<verg. aen. urn:cts:latinLit:phi0690.phi003:3.228>	immundo; tum vox taetrum dira inter odorem.
<verg. aen. urn:cts:latinLit:phi0690.phi003:3.229>	Rursum in secessu longo sub rupe cavata,
<verg. aen. urn:cts:latinLit:phi0690.phi003:3.230>	arboribus clausi circum atque horrentibus umbris,
<verg. aen. urn:cts:latinLit:phi0690.phi003:3.231>	instruimus mensas arisque reponimus ignem:
<verg. aen. urn:cts:latinLit:phi0690.phi003:3.232>	rursum ex diverso caeli caecisque latebris
<verg. aen. urn:cts:latinLit:phi0690.phi003:3.233>	turba sonans praedam pedibus circumvolat uncis,
<verg. aen. urn:cts:latinLit:phi0690.phi003:3.234>	polluit ore dapes.  Sociis tunc, arma capessant,
<verg. aen. urn:cts:latinLit:phi0690.phi003:3.235>	edico, et dira bellum cum gente gerendum.
<verg. aen. urn:cts:latinLit:phi0690.phi003:3.236>	Haud secus ac iussi faciunt, tectosque per herbam
<verg. aen. urn:cts:latinLit:phi0690.phi003:3.237>	disponunt enses et scuta latentia condunt.
<verg. aen. urn:cts:latinLit:phi0690.phi003:3.238>	Ergo ubi delapsae sonitum per curva dedere
<verg. aen. urn:cts:latinLit:phi0690.phi003:3.239>	litora, dat signum specula Misenus ab alta
<verg. aen. urn:cts:latinLit:phi0690.phi003:3.240>	aere cavo.  Invadunt socii, et nova proelia temptant,
<verg. aen. urn:cts:latinLit:phi0690.phi003:3.241>	obscenas pelagi ferro foedare volucres:
<verg. aen. urn:cts:latinLit:phi0690.phi003:3.242>	sed neque vim plumis ullam nec volnera tergo
<verg. aen. urn:cts:latinLit:phi0690.phi003:3.243>	accipiunt, celerique fuga sub sidera lapsae
<verg. aen. urn:cts:latinLit:phi0690.phi003:3.244>	semesam praedam et vestigia foeda relinquunt.
<verg. aen. urn:cts:latinLit:phi0690.phi003:3.245>	Una in praecelsa consedit rupe Celaeno,
<verg. aen. urn:cts:latinLit:phi0690.phi003:3.246>	infelix vates, rumpitque hanc pectore vocem:
<verg. aen. urn:cts:latinLit:phi0690.phi003:3.247>	"Bellum etiam pro caede boum stratisque iuvencis,
<verg. aen. urn:cts:latinLit:phi0690.phi003:3.248>	Laomedontiadae, bellumne inferre paratis,
<verg. aen. urn:cts:latinLit:phi0690.phi003:3.249>	et patrio Harpyias insontis pellere regno?
<verg. aen. urn:cts:latinLit:phi0690.phi003:3.250>	Accipite ergo animis atque haec mea figite dicta,
<verg. aen. urn:cts:latinLit:phi0690.phi003:3.251>	quae Phoebo pater omnipotens, mihi Phoebus Apollo
<verg. aen. urn:cts:latinLit:phi0690.phi003:3.252>	praedixit, vobis Furiarum ego maxuma pando.
<verg. aen. urn:cts:latinLit:phi0690.phi003:3.253>	Italiam cursu petitis, ventisque vocatis
<verg. aen. urn:cts:latinLit:phi0690.phi003:3.254>	ibitis Italiam, portusque intrare licebit;
<verg. aen. urn:cts:latinLit:phi0690.phi003:3.255>	sed non ante datam cingetis moenibus urbem,
<verg. aen. urn:cts:latinLit:phi0690.phi003:3.256>	quam vos dira fames nostraeque iniuria caedis
<verg. aen. urn:cts:latinLit:phi0690.phi003:3.257>	ambesas subigat malis absumere mensas."
<verg. aen. urn:cts:latinLit:phi0690.phi003:3.258>	Dixit, et in silvam pennis ablata refugit.
<verg. aen. urn:cts:latinLit:phi0690.phi003:3.259>	At sociis subita gelidus formidine sanguis
<verg. aen. urn:cts:latinLit:phi0690.phi003:3.260>	deriguit; cecidere animi, nec iam amplius armis,
<verg. aen. urn:cts:latinLit:phi0690.phi003:3.261>	sed votis precibusque iubent exposcere pacem,
<verg. aen. urn:cts:latinLit:phi0690.phi003:3.262>	sive deae, seu sint dirae obscenaeque volucres.
<verg. aen. urn:cts:latinLit:phi0690.phi003:3.263>	Et pater Anchises passis de litore palmis
<verg. aen. urn:cts:latinLit:phi0690.phi003:3.264>	numina magna vocat, meritosque indicit honores:
<verg. aen. urn:cts:latinLit:phi0690.phi003:3.265>	"Di, prohibete minas; di, talem avertite casum,
<verg. aen. urn:cts:latinLit:phi0690.phi003:3.266>	et placidi servate pios!" Tum litore funem
<verg. aen. urn:cts:latinLit:phi0690.phi003:3.267>	deripere, excussosque iubet laxare rudentes.
<verg. aen. urn:cts:latinLit:phi0690.phi003:3.268>	Tendunt vela Noti; fugimus spumantibus undis,
<verg. aen. urn:cts:latinLit:phi0690.phi003:3.269>	qua cursum ventusque gubernatorque vocabat.
<verg. aen. urn:cts:latinLit:phi0690.phi003:3.270>	Iam medio adparet fluctu nemorosa Zacynthos
<verg. aen. urn:cts:latinLit:phi0690.phi003:3.271>	Dulichiumque Sameque et Neritos ardua saxis.
<verg. aen. urn:cts:latinLit:phi0690.phi003:3.272>	Effugimus scopulos Ithacae, Laertia regna,
<verg. aen. urn:cts:latinLit:phi0690.phi003:3.273>	et terram altricem saevi exsecramur Ulixi.
<verg. aen. urn:cts:latinLit:phi0690.phi003:3.274>	Mox et Leucatae nimbosa cacumina montis
<verg. aen. urn:cts:latinLit:phi0690.phi003:3.275>	et formidatus nautis aperitur Apollo.
<verg. aen. urn:cts:latinLit:phi0690.phi003:3.276>	Hunc petimus fessi et parvae succedimus urbi;
<verg. aen. urn:cts:latinLit:phi0690.phi003:3.277>	ancora de prora iacitur, stant litore puppes.
<verg. aen. urn:cts:latinLit:phi0690.phi003:3.278>	Ergo insperata tandem tellure potiti,
<verg. aen. urn:cts:latinLit:phi0690.phi003:3.279>	lustramurque Iovi votisque incendimus aras,
<verg. aen. urn:cts:latinLit:phi0690.phi003:3.280>	Actiaque Iliacis celebramus litora ludis.
<verg. aen. urn:cts:latinLit:phi0690.phi003:3.281>	Exercent patrias oleo labente palaestras
<verg. aen. urn:cts:latinLit:phi0690.phi003:3.282>	nudati socii; iuvat evasisse tot urbes
<verg. aen. urn:cts:latinLit:phi0690.phi003:3.283>	Argolicas, mediosque fugam tenuisse per hostis.
<verg. aen. urn:cts:latinLit:phi0690.phi003:3.284>	Interea magnum sol circumvolvitur annum,
<verg. aen. urn:cts:latinLit:phi0690.phi003:3.285>	et glacialis hiemps aquilonibus asperat undas.
<verg. aen. urn:cts:latinLit:phi0690.phi003:3.286>	Aere cavo clipeum.  magni gestamen Abantis,
<verg. aen. urn:cts:latinLit:phi0690.phi003:3.287>	postibus adversis figo, et rem carmine signo:
<verg. aen. urn:cts:latinLit:phi0690.phi003:3.288>	AENEAS HAEC DE DANAIS VICTORIBVS ARMA.
<verg. aen. urn:cts:latinLit:phi0690.phi003:3.289>	Linquere tum portus iubeo et considere transtris:
<verg. aen. urn:cts:latinLit:phi0690.phi003:3.290>	certatim socii feriunt mare et aequora verrunt.
<verg. aen. urn:cts:latinLit:phi0690.phi003:3.291>	Protinus arias Phaeacum abscondimus arces,
<verg. aen. urn:cts:latinLit:phi0690.phi003:3.292>	litoraque Epiri legimus portuque subimus
<verg. aen. urn:cts:latinLit:phi0690.phi003:3.293>	Chaonio, et celsam Buthroti accedimus urbem.
<verg. aen. urn:cts:latinLit:phi0690.phi003:3.294>	Hic incredibilis rerum fama occupat auris,
<verg. aen. urn:cts:latinLit:phi0690.phi003:3.295>	Priamiden Helenum Graias regnare per urbes,
<verg. aen. urn:cts:latinLit:phi0690.phi003:3.296>	coniugio Aeacidae Pyrrhi sceptrisque potitum,
<verg. aen. urn:cts:latinLit:phi0690.phi003:3.297>	et patrio Andromachen iterum cessisse marito.
<verg. aen. urn:cts:latinLit:phi0690.phi003:3.298>	Obstipui, miroque incensum pectus amore,
<verg. aen. urn:cts:latinLit:phi0690.phi003:3.299>	compellare virum et casus cognoscere tantos.
<verg. aen. urn:cts:latinLit:phi0690.phi003:3.300>	Progredior portu, classis et litora linquens,
<verg. aen. urn:cts:latinLit:phi0690.phi003:3.301>	sollemnis cum forte dapes et tristia dona
<verg. aen. urn:cts:latinLit:phi0690.phi003:3.302>	ante urbem in luco falsi Simoentis ad undam
<verg. aen. urn:cts:latinLit:phi0690.phi003:3.303>	libabat cineri Andromache, Manisque vocabat
<verg. aen. urn:cts:latinLit:phi0690.phi003:3.304>	Hectoreum ad tumulum, viridi quem caespite inanem
<verg. aen. urn:cts:latinLit:phi0690.phi003:3.305>	et geminas, causam lacrimis, sacraverat aras.
<verg. aen. urn:cts:latinLit:phi0690.phi003:3.306>	Ut me conspexit venientem et Troa circum
<verg. aen. urn:cts:latinLit:phi0690.phi003:3.307>	arma amens vidit, magnis exterrita monstris
<verg. aen. urn:cts:latinLit:phi0690.phi003:3.308>	deriguit visu in medio, calor ossa reliquit;
<verg. aen. urn:cts:latinLit:phi0690.phi003:3.309>	labitur, et longo vix tandem tempore fatur:
<verg. aen. urn:cts:latinLit:phi0690.phi003:3.310>	"Verane te facies, verus mihi nuntius adfers,
<verg. aen. urn:cts:latinLit:phi0690.phi003:3.311>	nate dea?  Vivisne, aut, si lux alma recessit,
<verg. aen. urn:cts:latinLit:phi0690.phi003:3.312>	Hector ubi est?" Dixit, lacrimasque effudit et omnem
<verg. aen. urn:cts:latinLit:phi0690.phi003:3.313>	implevit clamore locum.  Vix pauca furenti
<verg. aen. urn:cts:latinLit:phi0690.phi003:3.314>	subicio, et raris turbatus vocibus hisco:
<verg. aen. urn:cts:latinLit:phi0690.phi003:3.315>	"vivo equidem, vitamque extrema per omnia duco;
<verg. aen. urn:cts:latinLit:phi0690.phi003:3.316>	ne dubita, nam vera vides.
<verg. aen. urn:cts:latinLit:phi0690.phi003:3.317>	Heu, quis te casus deiectam coniuge tanto
<verg. aen. urn:cts:latinLit:phi0690.phi003:3.318>	excipit, aut quae digna satis fortuna revisit
<verg. aen. urn:cts:latinLit:phi0690.phi003:3.319>	Hectoris Andromachen?  Pyrrhin" conubia servas?"
<verg. aen. urn:cts:latinLit:phi0690.phi003:3.320>	Deiecit vultum et demissa voce locuta est:
<verg. aen. urn:cts:latinLit:phi0690.phi003:3.321>	"O felix una ante alias Priamea virgo,
<verg. aen. urn:cts:latinLit:phi0690.phi003:3.322>	hostilem ad tumulum Troiae sub moenibus altis
<verg. aen. urn:cts:latinLit:phi0690.phi003:3.323>	iussa mori, quae sortitus non pertulit ullos,
<verg. aen. urn:cts:latinLit:phi0690.phi003:3.324>	nec victoris eri tetigit captiva cubile!
<verg. aen. urn:cts:latinLit:phi0690.phi003:3.325>	nos, patria incensa, diversa per aequora vectae,
<verg. aen. urn:cts:latinLit:phi0690.phi003:3.326>	stirpis Achilleae fastus iuvenemque superbum,
<verg. aen. urn:cts:latinLit:phi0690.phi003:3.327>	servitio enixae, tulimus: qui deinde, secutus
<verg. aen. urn:cts:latinLit:phi0690.phi003:3.328>	Ledaeam Hermionen Lacedaemoniosque hymenaeos,
<verg. aen. urn:cts:latinLit:phi0690.phi003:3.329>	me famulo famulamque Heleno transmisit habendam.
<verg. aen. urn:cts:latinLit:phi0690.phi003:3.330>	Ast illum, ereptae magno inflammatus amore
<verg. aen. urn:cts:latinLit:phi0690.phi003:3.331>	coniugis et scelerum Furiis agitatus, Orestes
<verg. aen. urn:cts:latinLit:phi0690.phi003:3.332>	excipit incautum patriasque obtruncat ad aras.
<verg. aen. urn:cts:latinLit:phi0690.phi003:3.333>	Morte Neoptolemi regnorum reddita cessit
<verg. aen. urn:cts:latinLit:phi0690.phi003:3.334>	pars Heleno, qui Chaonios cognomine campos
<verg. aen. urn:cts:latinLit:phi0690.phi003:3.335>	Chaoniamque omnem Troiano a Chaone dixit,
<verg. aen. urn:cts:latinLit:phi0690.phi003:3.336>	Pergamaque Iliacamque iugis hanc addidit arcem.
<verg. aen. urn:cts:latinLit:phi0690.phi003:3.337>	Sed tibi qui cursum venti, quae fata dedere?
<verg. aen. urn:cts:latinLit:phi0690.phi003:3.338>	Aut quisnam ignarum nostris deus adpulit oris?
<verg. aen. urn:cts:latinLit:phi0690.phi003:3.339>	Quid puer Ascanius?  superatne et vescitur aura,
<verg. aen. urn:cts:latinLit:phi0690.phi003:3.340>	quem tibi iam Troia---
<verg. aen. urn:cts:latinLit:phi0690.phi003:3.341>	Ecqua tamen puero est amissae cura parentis?
<verg. aen. urn:cts:latinLit:phi0690.phi003:3.342>	Ecquid in antiquam virtutem animosque virilis
<verg. aen. urn:cts:latinLit:phi0690.phi003:3.343>	et pater Aeneas et avunculus excitat Hector?"
<verg. aen. urn:cts:latinLit:phi0690.phi003:3.344>	Talia fundebat lacrimans longosque ciebat
<verg. aen. urn:cts:latinLit:phi0690.phi003:3.345>	incassum fletus, cum sese a moenibus heros
<verg. aen. urn:cts:latinLit:phi0690.phi003:3.346>	Priamides multis Helenus comitantibus adfert,
<verg. aen. urn:cts:latinLit:phi0690.phi003:3.347>	adgnoscitque suos, laetusque ad limina ducit,
<verg. aen. urn:cts:latinLit:phi0690.phi003:3.348>	et multum lacrimas verba inter singula fundit.
<verg. aen. urn:cts:latinLit:phi0690.phi003:3.349>	Procedo, et parvam Troiam simulataque magnis
<verg. aen. urn:cts:latinLit:phi0690.phi003:3.350>	Pergama, et arentem Xanthi cognomine rivum
<verg. aen. urn:cts:latinLit:phi0690.phi003:3.351>	adgnosco, Scaeaeque amplector limina portae.
<verg. aen. urn:cts:latinLit:phi0690.phi003:3.352>	Nec non et Teucri socia simul urbe fruuntur:
<verg. aen. urn:cts:latinLit:phi0690.phi003:3.353>	illos porticibus rex accipiebat in amplis;
<verg. aen. urn:cts:latinLit:phi0690.phi003:3.354>	aula medio libabant pocula Bacchi,
<verg. aen. urn:cts:latinLit:phi0690.phi003:3.355>	impositis auro dapibus, paterasque tenebant.
<verg. aen. urn:cts:latinLit:phi0690.phi003:3.356>	Iamque dies alterque dies processit, et aurae
<verg. aen. urn:cts:latinLit:phi0690.phi003:3.357>	vela vocant tumidoque inflatur carbasus austro.
<verg. aen. urn:cts:latinLit:phi0690.phi003:3.358>	His vatem adgredior dictis ac talia quaeso:
<verg. aen. urn:cts:latinLit:phi0690.phi003:3.359>	"Troiugena, interpres divom, qui numina Phoebi,
<verg. aen. urn:cts:latinLit:phi0690.phi003:3.360>	qui tripodas, Clarii laurus, qui sidera sentis,
<verg. aen. urn:cts:latinLit:phi0690.phi003:3.361>	et volucrum linguas et praepetis omina pennae,
<verg. aen. urn:cts:latinLit:phi0690.phi003:3.362>	fare age---namque omnem cursum mihi prospera dixit
<verg. aen. urn:cts:latinLit:phi0690.phi003:3.363>	religio, et cuncti suaserunt numine divi
<verg. aen. urn:cts:latinLit:phi0690.phi003:3.364>	Italiam petere et terras temptare repostas:
<verg. aen. urn:cts:latinLit:phi0690.phi003:3.365>	sola novum dictuque nefas Harpyia Celaeno
<verg. aen. urn:cts:latinLit:phi0690.phi003:3.366>	prodigium canit, et tristis denuntiat iras,
<verg. aen. urn:cts:latinLit:phi0690.phi003:3.367>	obscenamque famem---quae prima pericula vito?
<verg. aen. urn:cts:latinLit:phi0690.phi003:3.368>	Quidve sequens tantos possim superare labores?"
<verg. aen. urn:cts:latinLit:phi0690.phi003:3.369>	Hic Helenus, caesis primum de more iuvencis,
<verg. aen. urn:cts:latinLit:phi0690.phi003:3.370>	exorat pacem divom, vittasque resolvit
<verg. aen. urn:cts:latinLit:phi0690.phi003:3.371>	sacrati capitis, meque ad tua limina, Phoebe,
<verg. aen. urn:cts:latinLit:phi0690.phi003:3.372>	ipse manu multo suspensum numine ducit,
<verg. aen. urn:cts:latinLit:phi0690.phi003:3.373>	atque haec deinde canit divino ex ore sacerdos:
<verg. aen. urn:cts:latinLit:phi0690.phi003:3.374>	"Nate dea,---nam te maioribus ire per altum
<verg. aen. urn:cts:latinLit:phi0690.phi003:3.375>	auspiciis manifesta fides: sic fata deum rex
<verg. aen. urn:cts:latinLit:phi0690.phi003:3.376>	sortitur, volvitque vices; is vertitur ordo---
<verg. aen. urn:cts:latinLit:phi0690.phi003:3.377>	pauca tibi e multis, quo tutior hospita lustres
<verg. aen. urn:cts:latinLit:phi0690.phi003:3.378>	aequora et Ausonio possis considere portu,
<verg. aen. urn:cts:latinLit:phi0690.phi003:3.379>	expediam dictis; prohibent nam cetera Parcae
<verg. aen. urn:cts:latinLit:phi0690.phi003:3.380>	scire Helenum farique vetat Saturnia Iuno.
<verg. aen. urn:cts:latinLit:phi0690.phi003:3.381>	Principio Italiam, quam tu iam rere propinquam
<verg. aen. urn:cts:latinLit:phi0690.phi003:3.382>	vicinosque, ignare, paras invadere portus,
<verg. aen. urn:cts:latinLit:phi0690.phi003:3.383>	longa procul longis via dividit invia terris.
<verg. aen. urn:cts:latinLit:phi0690.phi003:3.384>	Ante et Trinacria lentandus remus in unda,
<verg. aen. urn:cts:latinLit:phi0690.phi003:3.385>	et salis Ausonii lustrandum navibus aequor,
<verg. aen. urn:cts:latinLit:phi0690.phi003:3.386>	infernique lacus, Aeaeaeque insula Circae,
<verg. aen. urn:cts:latinLit:phi0690.phi003:3.387>	quam tuta possis urbem componere terra:
<verg. aen. urn:cts:latinLit:phi0690.phi003:3.388>	signa tibi dicam, tu condita mente teneto:
<verg. aen. urn:cts:latinLit:phi0690.phi003:3.389>	cum tibi sollicito secreti ad fluminis undam
<verg. aen. urn:cts:latinLit:phi0690.phi003:3.390>	litoreis ingens inventa sub ilicibus sus
<verg. aen. urn:cts:latinLit:phi0690.phi003:3.391>	triginta capitum fetus enixa iacebit.
<verg. aen. urn:cts:latinLit:phi0690.phi003:3.392>	alba, solo recubans, albi circum ubera nati,
<verg. aen. urn:cts:latinLit:phi0690.phi003:3.393>	is locus urbis erit, requies ea certa laborum.
<verg. aen. urn:cts:latinLit:phi0690.phi003:3.394>	Nec tu mensarum morsus horresce futuros:
<verg. aen. urn:cts:latinLit:phi0690.phi003:3.395>	fata viam invenient, aderitque vocatus Apollo.
<verg. aen. urn:cts:latinLit:phi0690.phi003:3.396>	"Has autem terras, Italique hanc litoris oram,
<verg. aen. urn:cts:latinLit:phi0690.phi003:3.397>	proxuma quae nostri perfunditur aequoris aestu,
<verg. aen. urn:cts:latinLit:phi0690.phi003:3.398>	effuge; cuncta malis habitantur moenia Grais.
<verg. aen. urn:cts:latinLit:phi0690.phi003:3.399>	Hic et Narycii posuerunt moenia Locri,
<verg. aen. urn:cts:latinLit:phi0690.phi003:3.400>	et Sallentinos obsedit milite campos
<verg. aen. urn:cts:latinLit:phi0690.phi003:3.401>	Lyctius Idomeneus; hic illa ducis Meliboei
<verg. aen. urn:cts:latinLit:phi0690.phi003:3.402>	parva Philoctetae subnixa Petelia muro.
<verg. aen. urn:cts:latinLit:phi0690.phi003:3.403>	Quin, ubi transmissae steterint trans aequora classes,
<verg. aen. urn:cts:latinLit:phi0690.phi003:3.404>	et positis aris iam vota in litore solves,
<verg. aen. urn:cts:latinLit:phi0690.phi003:3.405>	purpureo velare comas adopertus amictu,
<verg. aen. urn:cts:latinLit:phi0690.phi003:3.406>	ne qua inter sanctos ignis in honore deorum
<verg. aen. urn:cts:latinLit:phi0690.phi003:3.407>	hostilis facies occurrat et omina turbet.
<verg. aen. urn:cts:latinLit:phi0690.phi003:3.408>	Hunc socii morem sacrorum, hunc ipse teneto:
<verg. aen. urn:cts:latinLit:phi0690.phi003:3.409>	hac casti maneant in religione nepotes.
<verg. aen. urn:cts:latinLit:phi0690.phi003:3.410>	"Ast ubi digressum Siculae te admoverit orae
<verg. aen. urn:cts:latinLit:phi0690.phi003:3.411>	ventus, et angusti rarescent claustra Pelori,
<verg. aen. urn:cts:latinLit:phi0690.phi003:3.412>	laeva tibi tellus et longo laeva petantur
<verg. aen. urn:cts:latinLit:phi0690.phi003:3.413>	aequora circuitu: dextrum fuge litus et undas.
<verg. aen. urn:cts:latinLit:phi0690.phi003:3.414>	Haec loca vi quondam et vasta convolsa ruina---
<verg. aen. urn:cts:latinLit:phi0690.phi003:3.415>	tantum aevi longinqua valet mutare vetustas---
<verg. aen. urn:cts:latinLit:phi0690.phi003:3.416>	dissiluisse ferunt, cum protinus utraque tellus
<verg. aen. urn:cts:latinLit:phi0690.phi003:3.417>	una foret; venit medio vi pontus et undis
<verg. aen. urn:cts:latinLit:phi0690.phi003:3.418>	Hesperium Siculo latus abscidit, arvaque et urbes
<verg. aen. urn:cts:latinLit:phi0690.phi003:3.419>	litore diductas angusto interluit aestu.
<verg. aen. urn:cts:latinLit:phi0690.phi003:3.420>	Dextrum Scylla latus, laevum implacata Charybdis
<verg. aen. urn:cts:latinLit:phi0690.phi003:3.421>	obsidet, atque imo barathri ter gurgite vastos
<verg. aen. urn:cts:latinLit:phi0690.phi003:3.422>	sorbet in abruptum fluctus, rursusque sub auras
<verg. aen. urn:cts:latinLit:phi0690.phi003:3.423>	erigit alternos et sidera verberat unda.
<verg. aen. urn:cts:latinLit:phi0690.phi003:3.424>	At Scyllam caecis cohibet spelunca latebris,
<verg. aen. urn:cts:latinLit:phi0690.phi003:3.425>	ora exsertantem et navis in saxa trahentem.
<verg. aen. urn:cts:latinLit:phi0690.phi003:3.426>	Prima hominis facies et pulchro pectore virgo
<verg. aen. urn:cts:latinLit:phi0690.phi003:3.427>	pube tenus, postrema immani corpore pristis,
<verg. aen. urn:cts:latinLit:phi0690.phi003:3.428>	delphinum caudas utero commissa luporum.
<verg. aen. urn:cts:latinLit:phi0690.phi003:3.429>	Praestat Trinacrii metas lustrare Pachyni
<verg. aen. urn:cts:latinLit:phi0690.phi003:3.430>	cessantem, longos et circumflectere cursus,
<verg. aen. urn:cts:latinLit:phi0690.phi003:3.431>	quam semel informem vasto vidisse sub antro
<verg. aen. urn:cts:latinLit:phi0690.phi003:3.432>	Scyllam, et caeruleis canibus resonantia saxa.
<verg. aen. urn:cts:latinLit:phi0690.phi003:3.433>	"Praeterea, si qua est Heleno prudentia, vati
<verg. aen. urn:cts:latinLit:phi0690.phi003:3.434>	si qua fides, animum si veris implet Apollo,
<verg. aen. urn:cts:latinLit:phi0690.phi003:3.435>	unum illud tibi, nate dea, proque omnibus unum
<verg. aen. urn:cts:latinLit:phi0690.phi003:3.436>	praedicam, et repetens iterumque iterumque monebo:
<verg. aen. urn:cts:latinLit:phi0690.phi003:3.437>	Iunonis magnae primum prece numen adora;
<verg. aen. urn:cts:latinLit:phi0690.phi003:3.438>	Iunoni cane vota libens, dominamque potentem
<verg. aen. urn:cts:latinLit:phi0690.phi003:3.439>	supplicibus supera donis: sic denique victor
<verg. aen. urn:cts:latinLit:phi0690.phi003:3.440>	Trinacria finis Italos mittere relicta.
<verg. aen. urn:cts:latinLit:phi0690.phi003:3.441>	"Huc ubi delatus Cumaeam accesseris urbem,
<verg. aen. urn:cts:latinLit:phi0690.phi003:3.442>	divinosque lacus, et Averna sonantia silvis,
<verg. aen. urn:cts:latinLit:phi0690.phi003:3.443>	insanam vatem aspicies, quae rupe sub ima
<verg. aen. urn:cts:latinLit:phi0690.phi003:3.444>	fata canit, foliisque notas et nomina mandat.
<verg. aen. urn:cts:latinLit:phi0690.phi003:3.445>	Quaecumque in foliis descripsit carmina virgo,
<verg. aen. urn:cts:latinLit:phi0690.phi003:3.446>	digerit in numerum, atque antro seclusa relinquit.
<verg. aen. urn:cts:latinLit:phi0690.phi003:3.447>	Illa manent immota locis, neque ab ordine cedunt;
<verg. aen. urn:cts:latinLit:phi0690.phi003:3.448>	verum eadem, verso tenuis cum cardine ventus
<verg. aen. urn:cts:latinLit:phi0690.phi003:3.449>	impulit et teneras turbavit ianua frondes,
<verg. aen. urn:cts:latinLit:phi0690.phi003:3.450>	numquam deinde cavo volitantia prendere saxo,
<verg. aen. urn:cts:latinLit:phi0690.phi003:3.451>	nec revocare situs aut iungere carmina curat:
<verg. aen. urn:cts:latinLit:phi0690.phi003:3.452>	inconsulti abeunt, sedemque odere Sibyllae.
<verg. aen. urn:cts:latinLit:phi0690.phi003:3.453>	Hic tibi ne qua morae fuerint dispendia tanti,---
<verg. aen. urn:cts:latinLit:phi0690.phi003:3.454>	quamvis increpitent socii, et vi cursus in altum
<verg. aen. urn:cts:latinLit:phi0690.phi003:3.455>	vela vocet, possisque sinus implere secundos,---
<verg. aen. urn:cts:latinLit:phi0690.phi003:3.456>	quin adeas vatem precibusque oracula poscas
<verg. aen. urn:cts:latinLit:phi0690.phi003:3.457>	ipsa canat, vocemque volens atque ora resolvat.
<verg. aen. urn:cts:latinLit:phi0690.phi003:3.458>	Illa tibi Italiae populos venturaque bella,
<verg. aen. urn:cts:latinLit:phi0690.phi003:3.459>	et quo quemque modo fugiasque ferasque laborem
<verg. aen. urn:cts:latinLit:phi0690.phi003:3.460>	expediet, cursusque dabit venerata secundos.
<verg. aen. urn:cts:latinLit:phi0690.phi003:3.461>	Haec sunt, quae nostra liceat te voce moneri.
<verg. aen. urn:cts:latinLit:phi0690.phi003:3.462>	Vade age, et ingentem factis fer ad aethera Troiam."
<verg. aen. urn:cts:latinLit:phi0690.phi003:3.463>	Quae postquam vates sic ore effatus amico est,
<verg. aen. urn:cts:latinLit:phi0690.phi003:3.464>	dona dehinc auro gravia sectoque elephanto
<verg. aen. urn:cts:latinLit:phi0690.phi003:3.465>	imperat ad navis ferri, stipatque carinis
<verg. aen. urn:cts:latinLit:phi0690.phi003:3.466>	ingens argentum, Dodonaeosque lebetas,
<verg. aen. urn:cts:latinLit:phi0690.phi003:3.467>	loricam consertam hamis auroque trilicem,
<verg. aen. urn:cts:latinLit:phi0690.phi003:3.468>	et conum insignis galeae cristasque comantis,
<verg. aen. urn:cts:latinLit:phi0690.phi003:3.469>	arma Neoptolemi; sunt et sua dona parenti.
<verg. aen. urn:cts:latinLit:phi0690.phi003:3.470>	Addit equos, additque duces;
<verg. aen. urn:cts:latinLit:phi0690.phi003:3.471>	remigium supplet; socios simul instruit armis.
<verg. aen. urn:cts:latinLit:phi0690.phi003:3.472>	Interea classem velis aptare iubebat
<verg. aen. urn:cts:latinLit:phi0690.phi003:3.473>	Anchises, fieret vento mora ne qua ferenti.
<verg. aen. urn:cts:latinLit:phi0690.phi003:3.474>	Quem Phoebi interpres multo compellat honore:
<verg. aen. urn:cts:latinLit:phi0690.phi003:3.475>	"Coniugio, Anchise, Veneris dignate superbo,
<verg. aen. urn:cts:latinLit:phi0690.phi003:3.476>	cura deum, bis Pergameis erepte ruinis,
<verg. aen. urn:cts:latinLit:phi0690.phi003:3.477>	ecce tibi Ausoniae tellus; hanc arripe velis.
<verg. aen. urn:cts:latinLit:phi0690.phi003:3.478>	Et tamen hanc pelago praeterlabare necesse est;
<verg. aen. urn:cts:latinLit:phi0690.phi003:3.479>	Ausoniae pars illa procul, quam pandit Apollo.
<verg. aen. urn:cts:latinLit:phi0690.phi003:3.480>	Vade" ait "O felix nati pietate.  Quid ultra
<verg. aen. urn:cts:latinLit:phi0690.phi003:3.481>	provehor, et fando surgentis demoror austros?"
<verg. aen. urn:cts:latinLit:phi0690.phi003:3.482>	Nec minus Andromache digressu maesta supremo
<verg. aen. urn:cts:latinLit:phi0690.phi003:3.483>	fert picturatas auri subtemine vestes
<verg. aen. urn:cts:latinLit:phi0690.phi003:3.484>	et Phrygiam Ascanio chlamydem (nec cedit honore),
<verg. aen. urn:cts:latinLit:phi0690.phi003:3.485>	textilibusque onerat donis, ac talia fatur:
<verg. aen. urn:cts:latinLit:phi0690.phi003:3.486>	"Accipe et haec, manuum tibi quae monumenta mearum
<verg. aen. urn:cts:latinLit:phi0690.phi003:3.487>	sint, puer, et longum Andromachae testentur amorem,
<verg. aen. urn:cts:latinLit:phi0690.phi003:3.488>	coniugis Hectoreae.  Cape dona extrema tuorum,
<verg. aen. urn:cts:latinLit:phi0690.phi003:3.489>	O milli sola mei super Astyanactis imago:
<verg. aen. urn:cts:latinLit:phi0690.phi003:3.490>	sic oculos, sic ille manus, sic ora ferebat;
<verg. aen. urn:cts:latinLit:phi0690.phi003:3.491>	et nunc aequali tecum pubesceret aevo."
<verg. aen. urn:cts:latinLit:phi0690.phi003:3.492>	Hos ego digrediens lacrimis adfabar obortis:
<verg. aen. urn:cts:latinLit:phi0690.phi003:3.493>	"Vivite felices, quibus est fortuna peracta
<verg. aen. urn:cts:latinLit:phi0690.phi003:3.494>	iam sua; nos alia ex aliis in fata vocamur.
<verg. aen. urn:cts:latinLit:phi0690.phi003:3.495>	Vobis parta quies; nullum maris aequor arandum,
<verg. aen. urn:cts:latinLit:phi0690.phi003:3.496>	arva neque Ausoniae semper cedentia retro
<verg. aen. urn:cts:latinLit:phi0690.phi003:3.497>	quaerenda.  Effigiem Xanthi Troiamque videtis
<verg. aen. urn:cts:latinLit:phi0690.phi003:3.498>	quam vestrae fecere manus, melioribus, opto,
<verg. aen. urn:cts:latinLit:phi0690.phi003:3.499>	auspiciis, et quae fuerit minus obvia Graiis.
<verg. aen. urn:cts:latinLit:phi0690.phi003:3.500>	Si quando Thybrim vicinaque Thybridis arva
<verg. aen. urn:cts:latinLit:phi0690.phi003:3.501>	intraro, gentique meae data moenia cernam,
<verg. aen. urn:cts:latinLit:phi0690.phi003:3.502>	cognatas urbes olim populosque propinquos,
<verg. aen. urn:cts:latinLit:phi0690.phi003:3.503>	Epiro, Hesperia, quibus idem Dardanus auctor
<verg. aen. urn:cts:latinLit:phi0690.phi003:3.504>	atque idem casus, unam faciemus utramque
<verg. aen. urn:cts:latinLit:phi0690.phi003:3.505>	Troiam animis; maneat nostros ea cura nepotes."
<verg. aen. urn:cts:latinLit:phi0690.phi003:3.506>	Provehimur pelago vicina Ceraunia iuxta,
<verg. aen. urn:cts:latinLit:phi0690.phi003:3.507>	unde iter Italiam cursusque brevissimus undis.
<verg. aen. urn:cts:latinLit:phi0690.phi003:3.508>	Sol ruit interea et montes umbrantur opaci;
<verg. aen. urn:cts:latinLit:phi0690.phi003:3.509>	sternimur optatae gremio telluris ad undam,
<verg. aen. urn:cts:latinLit:phi0690.phi003:3.510>	sortiti remos, passimque in litore sicco
<verg. aen. urn:cts:latinLit:phi0690.phi003:3.511>	corpora curamus; fessos sopor inrigat artus.
<verg. aen. urn:cts:latinLit:phi0690.phi003:3.512>	Necdum orbem medium Nox horis acta subibat:
<verg. aen. urn:cts:latinLit:phi0690.phi003:3.513>	haud segnis strato surgit Palinurus et omnis
<verg. aen. urn:cts:latinLit:phi0690.phi003:3.514>	explorat ventos, atque auribus aera captat;
<verg. aen. urn:cts:latinLit:phi0690.phi003:3.515>	sidera cuncta notat tacito labentia caelo,
<verg. aen. urn:cts:latinLit:phi0690.phi003:3.516>	Arcturum pluviasque Hyadas geminosque Triones,
<verg. aen. urn:cts:latinLit:phi0690.phi003:3.517>	armatumque auro circumspicit Oriona.
<verg. aen. urn:cts:latinLit:phi0690.phi003:3.518>	Postquam cuncta videt caelo constare sereno,
<verg. aen. urn:cts:latinLit:phi0690.phi003:3.519>	dat clarum e puppi signum; nos castra movemus,
<verg. aen. urn:cts:latinLit:phi0690.phi003:3.520>	temptamusque viam et velorum pandimus alas.
<verg. aen. urn:cts:latinLit:phi0690.phi003:3.521>	Iamque rubescebat stellis Aurora fugatis,
<verg. aen. urn:cts:latinLit:phi0690.phi003:3.522>	cum procul obscuros collis humilemque videmus
<verg. aen. urn:cts:latinLit:phi0690.phi003:3.523>	Italiam.  "Italiam" primus conclamat Achates,
<verg. aen. urn:cts:latinLit:phi0690.phi003:3.524>	"Italiam" laeto socii clamore salutant.
<verg. aen. urn:cts:latinLit:phi0690.phi003:3.525>	Tum pater Anchises magnum cratera corona
<verg. aen. urn:cts:latinLit:phi0690.phi003:3.526>	induit, implevitque mero, divosque vocavit
<verg. aen. urn:cts:latinLit:phi0690.phi003:3.527>	stans celsa in puppi:
<verg. aen. urn:cts:latinLit:phi0690.phi003:3.528>	"Di maris et terrae tempestatumque potentes,
<verg. aen. urn:cts:latinLit:phi0690.phi003:3.529>	ferte viam vento facilem et spirate secundi."
<verg. aen. urn:cts:latinLit:phi0690.phi003:3.530>	Crebrescunt optatae aurae portusque patescit
<verg. aen. urn:cts:latinLit:phi0690.phi003:3.531>	iam propior, templumque adparet in arce Minervae.
<verg. aen. urn:cts:latinLit:phi0690.phi003:3.532>	Vela legunt socii et proras ad litora torquent.
<verg. aen. urn:cts:latinLit:phi0690.phi003:3.533>	Portus ab Euroo fluctu curvatus in arcum,
<verg. aen. urn:cts:latinLit:phi0690.phi003:3.534>	obiectae salsa spumant aspargine cautes;
<verg. aen. urn:cts:latinLit:phi0690.phi003:3.535>	ipse latet; gemino demittunt bracchia muro
<verg. aen. urn:cts:latinLit:phi0690.phi003:3.536>	turriti scopuli, refugitque ab litore templum.
<verg. aen. urn:cts:latinLit:phi0690.phi003:3.537>	Quattuor hic, primum omen, equos in gramine vidi
<verg. aen. urn:cts:latinLit:phi0690.phi003:3.538>	tondentis campum late, candore nivali.
<verg. aen. urn:cts:latinLit:phi0690.phi003:3.539>	Et pater Anchises: "Bellum, O terra hospita, portas
<verg. aen. urn:cts:latinLit:phi0690.phi003:3.540>	bello armantur equi, bellum haec armenta minantur.
<verg. aen. urn:cts:latinLit:phi0690.phi003:3.541>	Sed tamen idem olim curru succedere sueti
<verg. aen. urn:cts:latinLit:phi0690.phi003:3.542>	quadrupedes, et frena iugo concordia ferre;
<verg. aen. urn:cts:latinLit:phi0690.phi003:3.543>	spes et pacis" ait.  Tum numina sancta precamur
<verg. aen. urn:cts:latinLit:phi0690.phi003:3.544>	Palladis armisonae, quae prima accepit ovantis,
<verg. aen. urn:cts:latinLit:phi0690.phi003:3.545>	et capita ante aras Phrygio velamur amictu;
<verg. aen. urn:cts:latinLit:phi0690.phi003:3.546>	praeceptisque Heleni, dederat quae maxima, rite
<verg. aen. urn:cts:latinLit:phi0690.phi003:3.547>	Iunoni Argivae iussos adolemus honores.
<verg. aen. urn:cts:latinLit:phi0690.phi003:3.548>	Haud mora, continuo perfectis ordine votis,
<verg. aen. urn:cts:latinLit:phi0690.phi003:3.549>	cornua velatarum obvertimus antemarum,
<verg. aen. urn:cts:latinLit:phi0690.phi003:3.550>	Graiugenumque domos suspectaque linquimus arva.
<verg. aen. urn:cts:latinLit:phi0690.phi003:3.551>	Hinc sinus Herculei (si vera est fama) Tarenti
<verg. aen. urn:cts:latinLit:phi0690.phi003:3.552>	cernitur; attollit se diva Lacinia contra,
<verg. aen. urn:cts:latinLit:phi0690.phi003:3.553>	Caulonisque arces et navifragum Scylaceum.
<verg. aen. urn:cts:latinLit:phi0690.phi003:3.554>	Tum procul e fluctu Trinacria cernitur Aetna,
<verg. aen. urn:cts:latinLit:phi0690.phi003:3.555>	et gemitum ingentem pelagi pulsataque saxa
<verg. aen. urn:cts:latinLit:phi0690.phi003:3.556>	audimus longe fractasque ad litora voces,
<verg. aen. urn:cts:latinLit:phi0690.phi003:3.557>	exsultantque vada, atque aestu miscentur harenae.
<verg. aen. urn:cts:latinLit:phi0690.phi003:3.558>	Et pater Anchises: "Nimirum haec illa Charybdis:
<verg. aen. urn:cts:latinLit:phi0690.phi003:3.559>	hos Helenus scopulos, haec saxa horrenda canebat.
<verg. aen. urn:cts:latinLit:phi0690.phi003:3.560>	Eripite, O socii, pariterque insurgite remis!"
<verg. aen. urn:cts:latinLit:phi0690.phi003:3.561>	Haud minus ac iussi faciunt, primusque rudentem
<verg. aen. urn:cts:latinLit:phi0690.phi003:3.562>	contorsit laevas proram Palinurus ad undas.
<verg. aen. urn:cts:latinLit:phi0690.phi003:3.563>	laevam cuncta cohors remis ventisque petivit.
<verg. aen. urn:cts:latinLit:phi0690.phi003:3.564>	Tollimur in caelum curvato gurgite, et idem
<verg. aen. urn:cts:latinLit:phi0690.phi003:3.565>	subducta ad Manis imos desedimus unda.
<verg. aen. urn:cts:latinLit:phi0690.phi003:3.566>	Ter scopuli clamorem inter cava saxa dedere:
<verg. aen. urn:cts:latinLit:phi0690.phi003:3.567>	ter spumam elisam et rorantia vidimus astra.
<verg. aen. urn:cts:latinLit:phi0690.phi003:3.568>	Interea fessos ventus cum sole reliquit,
<verg. aen. urn:cts:latinLit:phi0690.phi003:3.569>	ignarique viae Cyclopum adlabimur oris.
<verg. aen. urn:cts:latinLit:phi0690.phi003:3.570>	Portus ab accessu ventorum immotus et ingens
<verg. aen. urn:cts:latinLit:phi0690.phi003:3.571>	ipse; sed horrificis iuxta tonat Aetna ruinis;
<verg. aen. urn:cts:latinLit:phi0690.phi003:3.572>	interdumque atram prorumpit ad aethera nubem,
<verg. aen. urn:cts:latinLit:phi0690.phi003:3.573>	turbine fumantem piceo et candente favilla,
<verg. aen. urn:cts:latinLit:phi0690.phi003:3.574>	attollitque globos flammarum et sidera lambit;
<verg. aen. urn:cts:latinLit:phi0690.phi003:3.575>	interdum scopulos avolsaque viscera montis
<verg. aen. urn:cts:latinLit:phi0690.phi003:3.576>	erigit eructans, liquefactaque saxa sub auras
<verg. aen. urn:cts:latinLit:phi0690.phi003:3.577>	cum gemitu glomerat, fundoque exaestuat imo.
<verg. aen. urn:cts:latinLit:phi0690.phi003:3.578>	Fama est Enceladi semustum fulmine corpus
<verg. aen. urn:cts:latinLit:phi0690.phi003:3.579>	urgueri mole hac, ingentemque insuper Aetnam
<verg. aen. urn:cts:latinLit:phi0690.phi003:3.580>	impositam ruptis flammam exspirare caminis;
<verg. aen. urn:cts:latinLit:phi0690.phi003:3.581>	et fessum quotiens mutet latus, intremere omnem
<verg. aen. urn:cts:latinLit:phi0690.phi003:3.582>	murmure Trinacriam, et caelum subtexere fumo.
<verg. aen. urn:cts:latinLit:phi0690.phi003:3.583>	Noctem illam tecti silvis immania monstra
<verg. aen. urn:cts:latinLit:phi0690.phi003:3.584>	perferimus, nec quae sonitum det causa videmus.
<verg. aen. urn:cts:latinLit:phi0690.phi003:3.585>	Nam neque erant astrorum ignes, nec lucidus aethra
<verg. aen. urn:cts:latinLit:phi0690.phi003:3.586>	siderea polus, obscuro sed nubila caelo,
<verg. aen. urn:cts:latinLit:phi0690.phi003:3.587>	et lunam in nimbo nox intempesta tenebat.
<verg. aen. urn:cts:latinLit:phi0690.phi003:3.588>	Postera iamque dies primo surgebat Eoo,
<verg. aen. urn:cts:latinLit:phi0690.phi003:3.589>	umentemque Aurora polo dimoverat umbram:
<verg. aen. urn:cts:latinLit:phi0690.phi003:3.590>	cum subito e silvis, macie confecta suprema,
<verg. aen. urn:cts:latinLit:phi0690.phi003:3.591>	ignoti nova forma viri miserandaque cultu
<verg. aen. urn:cts:latinLit:phi0690.phi003:3.592>	procedit, supplexque manus ad litora tendit.
<verg. aen. urn:cts:latinLit:phi0690.phi003:3.593>	Respicimus: dira inluvies inmissaque barba,
<verg. aen. urn:cts:latinLit:phi0690.phi003:3.594>	consertum tegumen spinis; at cetera Graius,
<verg. aen. urn:cts:latinLit:phi0690.phi003:3.595>	[et quondam patriis ad Troiam missus in armis.]
<verg. aen. urn:cts:latinLit:phi0690.phi003:3.596>	Isque ubi Dardanios habitus et Troia vidit
<verg. aen. urn:cts:latinLit:phi0690.phi003:3.597>	arma procul, paulum aspectu conterritus haesit,
<verg. aen. urn:cts:latinLit:phi0690.phi003:3.598>	continuitque gradum; mox sese ad litora praeceps
<verg. aen. urn:cts:latinLit:phi0690.phi003:3.599>	cum fletu precibusque tulit: "Per sidera testor,
<verg. aen. urn:cts:latinLit:phi0690.phi003:3.600>	per superos atque hoc caeli spirabile lumen,
<verg. aen. urn:cts:latinLit:phi0690.phi003:3.601>	tollite me, Teucri; quascumque abducite terras;
<verg. aen. urn:cts:latinLit:phi0690.phi003:3.602>	hoc sat erit.  Scio me Danais e classibus unum,
<verg. aen. urn:cts:latinLit:phi0690.phi003:3.603>	et bello Iliacos fateor petiisse Penatis;
<verg. aen. urn:cts:latinLit:phi0690.phi003:3.604>	pro quo, si sceleris tanta est iniuria nostri,
<verg. aen. urn:cts:latinLit:phi0690.phi003:3.605>	spargite me in fluctus, vastoque inmergite ponto.
<verg. aen. urn:cts:latinLit:phi0690.phi003:3.606>	Si pereo, hominum manibus periisse iuvabit."
<verg. aen. urn:cts:latinLit:phi0690.phi003:3.607>	Dixerat, et genua amplexus genibusque volutans
<verg. aen. urn:cts:latinLit:phi0690.phi003:3.608>	haerebat.  Qui sit, fari, quo sanguine cretus,
<verg. aen. urn:cts:latinLit:phi0690.phi003:3.609>	hortamur; quae deinde agitet fortuna, fateri.
<verg. aen. urn:cts:latinLit:phi0690.phi003:3.610>	Ipse pater dextram Anchises, haud multa moratus,
<verg. aen. urn:cts:latinLit:phi0690.phi003:3.611>	dat iuveni, atque animum praesenti pignore firmat.
<verg. aen. urn:cts:latinLit:phi0690.phi003:3.612>	Ille haec, deposita tandem formidine, fatur:
<verg. aen. urn:cts:latinLit:phi0690.phi003:3.613>	"Sum patria ex Ithaca, comes infelicis Ulixi,
<verg. aen. urn:cts:latinLit:phi0690.phi003:3.614>	nomine Achaemenides, Troiam genitore Adamasto
<verg. aen. urn:cts:latinLit:phi0690.phi003:3.615>	paupere---mansissetque utinam fortuna!---profectus.
<verg. aen. urn:cts:latinLit:phi0690.phi003:3.616>	Hic me, dum trepidi crudelia limina linquunt,
<verg. aen. urn:cts:latinLit:phi0690.phi003:3.617>	inmemores socii vasto Cyclopis in antro
<verg. aen. urn:cts:latinLit:phi0690.phi003:3.618>	deseruere.  Domus sanie dapibusque cruentis,
<verg. aen. urn:cts:latinLit:phi0690.phi003:3.619>	intus opaca, ingens; ipse arduus, altaque pulsat
<verg. aen. urn:cts:latinLit:phi0690.phi003:3.620>	sidera---Di, talem terris avertite pestem!---
<verg. aen. urn:cts:latinLit:phi0690.phi003:3.621>	nec visu facilis nec dictu adfabilis ulli.
<verg. aen. urn:cts:latinLit:phi0690.phi003:3.622>	Visceribus miserorum et sanguine vescitur atro.
<verg. aen. urn:cts:latinLit:phi0690.phi003:3.623>	Vidi egomet, duo de numero cum corpora nostro
<verg. aen. urn:cts:latinLit:phi0690.phi003:3.624>	prensa manu magna, medio resupinus in antro,
<verg. aen. urn:cts:latinLit:phi0690.phi003:3.625>	frangeret ad saxum, sanieque aspersa natarent
<verg. aen. urn:cts:latinLit:phi0690.phi003:3.626>	limina; vidi atro cum membra fluentia tabo
<verg. aen. urn:cts:latinLit:phi0690.phi003:3.627>	manderet, et tepidi tremerent sub dentibus artus.
<verg. aen. urn:cts:latinLit:phi0690.phi003:3.628>	Haud impune quidem; nec talia passus Ulixes,
<verg. aen. urn:cts:latinLit:phi0690.phi003:3.629>	oblitusve sui est Ithacus discrimine tanto.
<verg. aen. urn:cts:latinLit:phi0690.phi003:3.630>	Nam simul expletus dapibus vinoque sepultus
<verg. aen. urn:cts:latinLit:phi0690.phi003:3.631>	cervicem inflexam posuit, iacuitque per antrum
<verg. aen. urn:cts:latinLit:phi0690.phi003:3.632>	immensus, saniem eructans et frusta cruento
<verg. aen. urn:cts:latinLit:phi0690.phi003:3.633>	per somnum commixta mero, nos magna precati
<verg. aen. urn:cts:latinLit:phi0690.phi003:3.634>	numina sortitique vices, una undique circum
<verg. aen. urn:cts:latinLit:phi0690.phi003:3.635>	fundimur, et telo lumen terebramus acuto,---
<verg. aen. urn:cts:latinLit:phi0690.phi003:3.636>	ingens, quod torva solum sub fronte latebat,
<verg. aen. urn:cts:latinLit:phi0690.phi003:3.637>	Argolici clipei aut Phoebeae lampadis instar,---
<verg. aen. urn:cts:latinLit:phi0690.phi003:3.638>	et tandem laeti sociorum ulciscimur umbras.
<verg. aen. urn:cts:latinLit:phi0690.phi003:3.639>	Sed fugite, O miseri, fugite, atque ab litore funem
<verg. aen. urn:cts:latinLit:phi0690.phi003:3.640>	rumpite.
<verg. aen. urn:cts:latinLit:phi0690.phi003:3.641>	Nam qualis quantusque cavo Polyphemus in antro
<verg. aen. urn:cts:latinLit:phi0690.phi003:3.642>	lanigeras claudit pecudes atque ubera pressat,
<verg. aen. urn:cts:latinLit:phi0690.phi003:3.643>	centum alii curva haec habitant ad litora volgo
<verg. aen. urn:cts:latinLit:phi0690.phi003:3.644>	infandi Cyclopes, et altis montibus errant.
<verg. aen. urn:cts:latinLit:phi0690.phi003:3.645>	Tertia iam lunae se cornua lumine complent,
<verg. aen. urn:cts:latinLit:phi0690.phi003:3.646>	cum vitam in silvis inter deserta ferarum
<verg. aen. urn:cts:latinLit:phi0690.phi003:3.647>	lustra domosque traho, vastosque ab rupe Cyclopas
<verg. aen. urn:cts:latinLit:phi0690.phi003:3.648>	prospicio, sonitumque pedum vocemque tremesco.
<verg. aen. urn:cts:latinLit:phi0690.phi003:3.649>	Victum infelicem, bacas lapidosaque corna,
<verg. aen. urn:cts:latinLit:phi0690.phi003:3.650>	dant rami et volsis pascunt radicibus herbae.
<verg. aen. urn:cts:latinLit:phi0690.phi003:3.651>	Omnia conlustrans, hanc primum ad litora classem
<verg. aen. urn:cts:latinLit:phi0690.phi003:3.652>	conspexi venientem.  Huic me, quaecumque fuisset,
<verg. aen. urn:cts:latinLit:phi0690.phi003:3.653>	addixi: satis est gentem effugisse nefandam.
<verg. aen. urn:cts:latinLit:phi0690.phi003:3.654>	Vos animam hanc potius quocumque absumite leto."
<verg. aen. urn:cts:latinLit:phi0690.phi003:3.655>	Vix ea fatus erat, summo cum monte videmus
<verg. aen. urn:cts:latinLit:phi0690.phi003:3.656>	ipsum inter pecudes vasta se mole moventem
<verg. aen. urn:cts:latinLit:phi0690.phi003:3.657>	pastorem Polyphemum et litora nota petentem,
<verg. aen. urn:cts:latinLit:phi0690.phi003:3.658>	monstrum horrendum, informe, ingens, cui lumen ademptum.
<verg. aen. urn:cts:latinLit:phi0690.phi003:3.659>	Trunca manu pinus regit et vestigia firmat;
<verg. aen. urn:cts:latinLit:phi0690.phi003:3.660>	lanigerae comitantur oves---ea sola voluptas
<verg. aen. urn:cts:latinLit:phi0690.phi003:3.661>	solamenque mali.
<verg. aen. urn:cts:latinLit:phi0690.phi003:3.662>	Postquam altos tetigit fluctus et ad aequora venit,
<verg. aen. urn:cts:latinLit:phi0690.phi003:3.663>	luminis effossi fluidum lavit inde cruorem,
<verg. aen. urn:cts:latinLit:phi0690.phi003:3.664>	dentibus infrendens gemitu, graditurque per aequor
<verg. aen. urn:cts:latinLit:phi0690.phi003:3.665>	iam medium, necdum fluctus latera ardua tinxit.
<verg. aen. urn:cts:latinLit:phi0690.phi003:3.666>	Nos procul inde fugam trepidi celerare, recepto
<verg. aen. urn:cts:latinLit:phi0690.phi003:3.667>	supplice sic merito, tacitique incidere funem;
<verg. aen. urn:cts:latinLit:phi0690.phi003:3.668>	vertimus et proni certantibus aequora remis.
<verg. aen. urn:cts:latinLit:phi0690.phi003:3.669>	Sensit, et ad sonitum vocis vestigia torsit;
<verg. aen. urn:cts:latinLit:phi0690.phi003:3.670>	verum ubi nulla datur dextra adfectare potestas,
<verg. aen. urn:cts:latinLit:phi0690.phi003:3.671>	nec potis Ionios fluctus aequare sequendo,
<verg. aen. urn:cts:latinLit:phi0690.phi003:3.672>	clamorem immensum tollit, quo pontus et omnes
<verg. aen. urn:cts:latinLit:phi0690.phi003:3.673>	contremuere undae, penitusque exterrita tellus
<verg. aen. urn:cts:latinLit:phi0690.phi003:3.674>	Italiae, curvisque immugiit Aetna cavernis.
<verg. aen. urn:cts:latinLit:phi0690.phi003:3.675>	At genus e silvis Cyclopum et montibus altis
<verg. aen. urn:cts:latinLit:phi0690.phi003:3.676>	excitum ruit ad portus et litora complent.
<verg. aen. urn:cts:latinLit:phi0690.phi003:3.677>	Cernimus adstantis nequiquam lumine torvo
<verg. aen. urn:cts:latinLit:phi0690.phi003:3.678>	Aetnaeos fratres, caelo capita alta ferentis,
<verg. aen. urn:cts:latinLit:phi0690.phi003:3.679>	concilium horrendum: quales cum vertice celso
<verg. aen. urn:cts:latinLit:phi0690.phi003:3.680>	aeriae quercus, aut coniferae cyparissi
<verg. aen. urn:cts:latinLit:phi0690.phi003:3.681>	constiterunt, silva alta Iovis, lucusve Dianae.
<verg. aen. urn:cts:latinLit:phi0690.phi003:3.682>	Praecipites metus acer agit quocumque rudentis
<verg. aen. urn:cts:latinLit:phi0690.phi003:3.683>	excutere, et ventis intendere vela secundis.
<verg. aen. urn:cts:latinLit:phi0690.phi003:3.684>	Contra iussa monent Heleni Scyllam atque Charybdin
<verg. aen. urn:cts:latinLit:phi0690.phi003:3.685>	inter, utramque viam leti discrimine parvo,
<verg. aen. urn:cts:latinLit:phi0690.phi003:3.686>	ni teneant cursus; certum est dare lintea retro.
<verg. aen. urn:cts:latinLit:phi0690.phi003:3.687>	Ecce autem Boreas angusta ab sede Pelori
<verg. aen. urn:cts:latinLit:phi0690.phi003:3.688>	missus adest.  Vivo praetervehor ostia saxo
<verg. aen. urn:cts:latinLit:phi0690.phi003:3.689>	Pantagiae Megarosque sinus Thapsumque iacentem.
<verg. aen. urn:cts:latinLit:phi0690.phi003:3.690>	Talia monstrabat relegens errata retrorsus
<verg. aen. urn:cts:latinLit:phi0690.phi003:3.691>	litora Achaemenides; comes infelicis Ulixi.
<verg. aen. urn:cts:latinLit:phi0690.phi003:3.692>	Sicanio praetenta sinu iacet insula contra
<verg. aen. urn:cts:latinLit:phi0690.phi003:3.693>	Plemyrium undosum; nomen dixere priores
<verg. aen. urn:cts:latinLit:phi0690.phi003:3.694>	Ortygiam.  Alpheum fama est huc Elidis amnem
<verg. aen. urn:cts:latinLit:phi0690.phi003:3.695>	occultas egisse vias subter mare; qui nunc
<verg. aen. urn:cts:latinLit:phi0690.phi003:3.696>	ore, Arethusa, tuo Siculis confunditur undis.
<verg. aen. urn:cts:latinLit:phi0690.phi003:3.697>	Iussi numina magna loci veneramur; et inde
<verg. aen. urn:cts:latinLit:phi0690.phi003:3.698>	exsupero praepingue solum stagnantis Helori.
<verg. aen. urn:cts:latinLit:phi0690.phi003:3.699>	Hinc altas cautes proiectaque saxa Pachyni
<verg. aen. urn:cts:latinLit:phi0690.phi003:3.700>	radimus, et fatis numquam concessa moveri
<verg. aen. urn:cts:latinLit:phi0690.phi003:3.701>	adparet Camerina procul campique Geloi,
<verg. aen. urn:cts:latinLit:phi0690.phi003:3.702>	immanisque Gela fluvii cognomine dicta.
<verg. aen. urn:cts:latinLit:phi0690.phi003:3.703>	Arduus inde Acragas ostentat maxuma longe
<verg. aen. urn:cts:latinLit:phi0690.phi003:3.704>	moenia, magnanimum quondam generator equorum;
<verg. aen. urn:cts:latinLit:phi0690.phi003:3.705>	teque datis linquo ventis, palmosa Selinus,
<verg. aen. urn:cts:latinLit:phi0690.phi003:3.706>	et vada dura lego saxis Lilybeia caecis.
<verg. aen. urn:cts:latinLit:phi0690.phi003:3.707>	Hinc Drepani me portus et inlaetabilis ora
<verg. aen. urn:cts:latinLit:phi0690.phi003:3.708>	accipit.  Hic, pelagi tot tempestatibus actis,
<verg. aen. urn:cts:latinLit:phi0690.phi003:3.709>	heu genitorem, omnis curae casusque levamen,
<verg. aen. urn:cts:latinLit:phi0690.phi003:3.710>	amitto Anchisen: hic me, pater optume, fessum
<verg. aen. urn:cts:latinLit:phi0690.phi003:3.711>	deseris, heu, tantis nequiquam erepte periclis!
<verg. aen. urn:cts:latinLit:phi0690.phi003:3.712>	Nec vates Helenus, cum multa horrenda moneret,
<verg. aen. urn:cts:latinLit:phi0690.phi003:3.713>	hos mihi praedixit luctus, non dira Celaeno.
<verg. aen. urn:cts:latinLit:phi0690.phi003:3.714>	Hic labor extremus, longarum haec meta viarum.
<verg. aen. urn:cts:latinLit:phi0690.phi003:3.715>	Hinc me digressum vestris deus adpulit oris.
<verg. aen. urn:cts:latinLit:phi0690.phi003:3.716>	Sic pater Aeneas intentis omnibus unus
<verg. aen. urn:cts:latinLit:phi0690.phi003:3.717>	fata renarrabat divom, cursusque docebat.
<verg. aen. urn:cts:latinLit:phi0690.phi003:3.718>	Conticuit tandem, factoque hic fine quievit.

<verg. aen. urn:cts:latinLit:phi0690.phi003:4.1>	At regina gravi iamdudum saucia cura
<verg. aen. urn:cts:latinLit:phi0690.phi003:4.2>	volnus alit venis, et caeco carpitur igni.
<verg. aen. urn:cts:latinLit:phi0690.phi003:4.3>	Multa viri virtus animo, multusque recursat
<verg. aen. urn:cts:latinLit:phi0690.phi003:4.4>	gentis honos: haerent infixi pectore voltus
<verg. aen. urn:cts:latinLit:phi0690.phi003:4.5>	verbaque, nec placidam membris dat cura quietem.
<verg. aen. urn:cts:latinLit:phi0690.phi003:4.6>	Postera Phoebea lustrabat lampade terras,
<verg. aen. urn:cts:latinLit:phi0690.phi003:4.7>	umentemque Aurora polo dimoverat umbram,
<verg. aen. urn:cts:latinLit:phi0690.phi003:4.8>	cum sic unanimam adloquitur male sana sororem:
<verg. aen. urn:cts:latinLit:phi0690.phi003:4.9>	"Anna soror, quae me suspensam insomnia terrent!
<verg. aen. urn:cts:latinLit:phi0690.phi003:4.10>	Quis novus hic nostris successit sedibus hospes,
<verg. aen. urn:cts:latinLit:phi0690.phi003:4.11>	quem sese ore ferens, quam forti pectore et armis!
<verg. aen. urn:cts:latinLit:phi0690.phi003:4.12>	Credo equidem, nec vana fides, genus esse deorum.
<verg. aen. urn:cts:latinLit:phi0690.phi003:4.13>	Degeneres animos timor arguit: heu, quibus ille
<verg. aen. urn:cts:latinLit:phi0690.phi003:4.14>	iactatus fatis! Quae bella exhausta canebat!
<verg. aen. urn:cts:latinLit:phi0690.phi003:4.15>	Si mihi non animo fixum immotumque sederet,
<verg. aen. urn:cts:latinLit:phi0690.phi003:4.16>	ne cui me vinclo vellem sociare iugali,
<verg. aen. urn:cts:latinLit:phi0690.phi003:4.17>	postquam primus amor deceptam morte fefellit;
<verg. aen. urn:cts:latinLit:phi0690.phi003:4.18>	si non pertaesum thalami taedaeque fuisset,
<verg. aen. urn:cts:latinLit:phi0690.phi003:4.19>	huic uni forsan potui succumbere culpae.
<verg. aen. urn:cts:latinLit:phi0690.phi003:4.20>	Anna, fatebor enim, miseri post fata Sychaei
<verg. aen. urn:cts:latinLit:phi0690.phi003:4.21>	coniugis et sparsos fraterna caede Penatis,
<verg. aen. urn:cts:latinLit:phi0690.phi003:4.22>	solus hic inflexit sensus, animumque labantem
<verg. aen. urn:cts:latinLit:phi0690.phi003:4.23>	impulit: adgnosco veteris vestigia flammae.
<verg. aen. urn:cts:latinLit:phi0690.phi003:4.24>	Sed mihi vel tellus optem prius ima dehiscat,
<verg. aen. urn:cts:latinLit:phi0690.phi003:4.25>	vel Pater omnipotens adigat me fulmine ad umbras,
<verg. aen. urn:cts:latinLit:phi0690.phi003:4.26>	pallentis umbras Erebi noctemque profundam,
<verg. aen. urn:cts:latinLit:phi0690.phi003:4.27>	ante, Pudor, quam te violo, aut tua iura resolvo.
<verg. aen. urn:cts:latinLit:phi0690.phi003:4.28>	Ille meos, primus qui me sibi iunxit, amores
<verg. aen. urn:cts:latinLit:phi0690.phi003:4.29>	abstulit; ille habeat secum servetque sepulchro."
<verg. aen. urn:cts:latinLit:phi0690.phi003:4.30>	Sic effata sinum lacrimis implevit obortis.
<verg. aen. urn:cts:latinLit:phi0690.phi003:4.31>	Anna refert: "O luce magis dilecta sorori,
<verg. aen. urn:cts:latinLit:phi0690.phi003:4.32>	solane perpetua maerens carpere iuventa,
<verg. aen. urn:cts:latinLit:phi0690.phi003:4.33>	nec dulcis natos, Veneris nec praemia noris?
<verg. aen. urn:cts:latinLit:phi0690.phi003:4.34>	Id cinerem aut Manis credis curare sepultos?
<verg. aen. urn:cts:latinLit:phi0690.phi003:4.35>	Esto: aegram nulli quondam flexere mariti,
<verg. aen. urn:cts:latinLit:phi0690.phi003:4.36>	non Libyae, non ante Tyro; despectus Iarbas
<verg. aen. urn:cts:latinLit:phi0690.phi003:4.37>	ductoresque alii, quos Africa terra triumphis
<verg. aen. urn:cts:latinLit:phi0690.phi003:4.38>	dives alit: placitone etiam pugnabis amori?
<verg. aen. urn:cts:latinLit:phi0690.phi003:4.39>	Nec venit in mentem, quorum consederis arvis?
<verg. aen. urn:cts:latinLit:phi0690.phi003:4.40>	Hinc Gaetulae urbes, genus insuperabile bello,
<verg. aen. urn:cts:latinLit:phi0690.phi003:4.41>	et Numidae infreni cingunt et inhospita Syrtis;
<verg. aen. urn:cts:latinLit:phi0690.phi003:4.42>	hinc deserta siti regio, lateque furentes
<verg. aen. urn:cts:latinLit:phi0690.phi003:4.43>	Barcaei.  Quid bella Tyro surgentia dicam,
<verg. aen. urn:cts:latinLit:phi0690.phi003:4.44>	germanique minas?
<verg. aen. urn:cts:latinLit:phi0690.phi003:4.45>	Dis equidem auspicibus reor et Iunone secunda
<verg. aen. urn:cts:latinLit:phi0690.phi003:4.46>	hunc cursum Iliacas vento tenuisse carinas.
<verg. aen. urn:cts:latinLit:phi0690.phi003:4.47>	Quam tu urbem, soror, hanc cernes, quae surgere regna
<verg. aen. urn:cts:latinLit:phi0690.phi003:4.48>	coniugio tali! Teucrum comitantibus armis
<verg. aen. urn:cts:latinLit:phi0690.phi003:4.49>	Punica se quantis attollet gloria rebus!
<verg. aen. urn:cts:latinLit:phi0690.phi003:4.50>	Tu modo posce deos veniam, sacrisque litatis
<verg. aen. urn:cts:latinLit:phi0690.phi003:4.51>	indulge hospitio, causasque innecte morandi,
<verg. aen. urn:cts:latinLit:phi0690.phi003:4.52>	dum pelago desaevit hiemps et aquosus Orion,
<verg. aen. urn:cts:latinLit:phi0690.phi003:4.53>	quassataeque rates, dum non tractabile caelum."
<verg. aen. urn:cts:latinLit:phi0690.phi003:4.54>	His dictis incensum animum inflammavit amore,
<verg. aen. urn:cts:latinLit:phi0690.phi003:4.55>	spemque dedit dubiae menti, solvitque pudorem.
<verg. aen. urn:cts:latinLit:phi0690.phi003:4.56>	Principio delubra adeunt, pacemque per aras
<verg. aen. urn:cts:latinLit:phi0690.phi003:4.57>	exquirunt; mactant lectas de more bidentis
<verg. aen. urn:cts:latinLit:phi0690.phi003:4.58>	legiferae Cereri Phoeboque patrique Lyaeo,
<verg. aen. urn:cts:latinLit:phi0690.phi003:4.59>	Iunoni ante omnis, cui vincla iugalia curae.
<verg. aen. urn:cts:latinLit:phi0690.phi003:4.60>	Ipsa, tenens dextra pateram, pulcherrima Dido
<verg. aen. urn:cts:latinLit:phi0690.phi003:4.61>	candentis vaccae media inter cornua fundit,
<verg. aen. urn:cts:latinLit:phi0690.phi003:4.62>	aut ante ora deum pinguis spatiatur ad aras,
<verg. aen. urn:cts:latinLit:phi0690.phi003:4.63>	instauratque diem donis, pecudumque reclusis
<verg. aen. urn:cts:latinLit:phi0690.phi003:4.64>	pectoribus inhians spirantia consulit exta.
<verg. aen. urn:cts:latinLit:phi0690.phi003:4.65>	Heu vatum ignarae mentes! quid vota furentem,
<verg. aen. urn:cts:latinLit:phi0690.phi003:4.66>	quid delubra iuvant? Est mollis flamma medullas
<verg. aen. urn:cts:latinLit:phi0690.phi003:4.67>	interea, et tacitum vivit sub pectore volnus.
<verg. aen. urn:cts:latinLit:phi0690.phi003:4.68>	Uritur infelix Dido, totaque vagatur
<verg. aen. urn:cts:latinLit:phi0690.phi003:4.69>	urbe furens, qualis coniecta cerva sagitta,
<verg. aen. urn:cts:latinLit:phi0690.phi003:4.70>	quam procul incautam nemora inter Cresia fixit
<verg. aen. urn:cts:latinLit:phi0690.phi003:4.71>	pastor agens telis, liquitque volatile ferrum
<verg. aen. urn:cts:latinLit:phi0690.phi003:4.72>	nescius; illa fuga silvas saltusque peragrat
<verg. aen. urn:cts:latinLit:phi0690.phi003:4.73>	Dictaeos; haeret lateri letalis arundo.
<verg. aen. urn:cts:latinLit:phi0690.phi003:4.74>	Nunc media Aenean secum per moenia ducit,
<verg. aen. urn:cts:latinLit:phi0690.phi003:4.75>	Sidoniasque ostentat opes urbemque paratam;
<verg. aen. urn:cts:latinLit:phi0690.phi003:4.76>	incipit effari, mediaque in voce resistit;
<verg. aen. urn:cts:latinLit:phi0690.phi003:4.77>	nunc eadem labente die convivia quaerit,
<verg. aen. urn:cts:latinLit:phi0690.phi003:4.78>	Iliacosque iterum demens audire labores
<verg. aen. urn:cts:latinLit:phi0690.phi003:4.79>	exposcit, pendetque iterum narrantis ab ore.
<verg. aen. urn:cts:latinLit:phi0690.phi003:4.80>	Post, ubi digressi, lumenque obscura vicissim
<verg. aen. urn:cts:latinLit:phi0690.phi003:4.81>	luna premit suadentque cadentia sidera somnos,
<verg. aen. urn:cts:latinLit:phi0690.phi003:4.82>	sola domo maeret vacua, stratisque relictis
<verg. aen. urn:cts:latinLit:phi0690.phi003:4.83>	incubat, illum absens absentem auditque videtque;
<verg. aen. urn:cts:latinLit:phi0690.phi003:4.84>	aut gremio Ascanium, genitoris imagine capta,
<verg. aen. urn:cts:latinLit:phi0690.phi003:4.85>	detinet, infandum si fallere possit amorem.
<verg. aen. urn:cts:latinLit:phi0690.phi003:4.86>	Non coeptae adsurgunt turres, non arma iuventus
<verg. aen. urn:cts:latinLit:phi0690.phi003:4.87>	exercet, portusve aut propugnacula bello
<verg. aen. urn:cts:latinLit:phi0690.phi003:4.88>	tuta parant; pendent opera interrupta, minaeque
<verg. aen. urn:cts:latinLit:phi0690.phi003:4.89>	murorum ingentes aequataque machina caelo.
<verg. aen. urn:cts:latinLit:phi0690.phi003:4.90>	Quam simul ac tali persensit peste teneri
<verg. aen. urn:cts:latinLit:phi0690.phi003:4.91>	cara Iovis coniunx, nec famam obstare furori,
<verg. aen. urn:cts:latinLit:phi0690.phi003:4.92>	talibus adgreditur Venerem Saturnia dictis:
<verg. aen. urn:cts:latinLit:phi0690.phi003:4.93>	"Egregiam vero laudem et spolia ampla refertis
<verg. aen. urn:cts:latinLit:phi0690.phi003:4.94>	tuque puerque tuus, magnum et memorabile numen,
<verg. aen. urn:cts:latinLit:phi0690.phi003:4.95>	una dolo divom si femina victa duorum est!
<verg. aen. urn:cts:latinLit:phi0690.phi003:4.96>	Nec me adeo fallit veritam te moenia nostra
<verg. aen. urn:cts:latinLit:phi0690.phi003:4.97>	suspectas habuisse domos Karthaginis altae.
<verg. aen. urn:cts:latinLit:phi0690.phi003:4.98>	Sed quis erit modus, aut quo nunc certamine tanto?
<verg. aen. urn:cts:latinLit:phi0690.phi003:4.99>	Quin potius pacem aeternam pactosque hymenaeos
<verg. aen. urn:cts:latinLit:phi0690.phi003:4.100>	exercemus? Habes, tota quod mente petisti:
<verg. aen. urn:cts:latinLit:phi0690.phi003:4.101>	ardet amans Dido, traxitque per ossa furorem.
<verg. aen. urn:cts:latinLit:phi0690.phi003:4.102>	Communem hunc ergo populum paribusque regamus
<verg. aen. urn:cts:latinLit:phi0690.phi003:4.103>	auspiciis; liceat Phrygio servire marito,
<verg. aen. urn:cts:latinLit:phi0690.phi003:4.104>	dotalisque tuae Tyrios permittere dextrae."
<verg. aen. urn:cts:latinLit:phi0690.phi003:4.105>	Olli---sensit enim simulata mente locutam,
<verg. aen. urn:cts:latinLit:phi0690.phi003:4.106>	quo regnum Italiae Libycas averteret oras---
<verg. aen. urn:cts:latinLit:phi0690.phi003:4.107>	sic contra est ingressa Venus: "Quis talia demens
<verg. aen. urn:cts:latinLit:phi0690.phi003:4.108>	abnuat, aut tecum malit contendere bello,
<verg. aen. urn:cts:latinLit:phi0690.phi003:4.109>	si modo, quod memoras, factum fortuna sequatur.
<verg. aen. urn:cts:latinLit:phi0690.phi003:4.110>	Sed fatis incerta feror, si Iuppiter unam
<verg. aen. urn:cts:latinLit:phi0690.phi003:4.111>	esse velit Tyriis urbem Troiaque profectis,
<verg. aen. urn:cts:latinLit:phi0690.phi003:4.112>	miscerive probet populos, aut foedera iungi.
<verg. aen. urn:cts:latinLit:phi0690.phi003:4.113>	Tu coniunx tibi fas animum temptare precando.
<verg. aen. urn:cts:latinLit:phi0690.phi003:4.114>	Perge; sequar.  Tum sic excepit regia Iuno:
<verg. aen. urn:cts:latinLit:phi0690.phi003:4.115>	"Mecum erit iste labor: nunc qua ratione, quod instat
<verg. aen. urn:cts:latinLit:phi0690.phi003:4.116>	confieri possit, paucis, adverte, docebo.
<verg. aen. urn:cts:latinLit:phi0690.phi003:4.117>	Venatum Aeneas unaque miserrima Dido
<verg. aen. urn:cts:latinLit:phi0690.phi003:4.118>	in nemus ire parant, ubi primos crastinus ortus
<verg. aen. urn:cts:latinLit:phi0690.phi003:4.119>	extulerit Titan, radiisque retexerit orbem.
<verg. aen. urn:cts:latinLit:phi0690.phi003:4.120>	His ego nigrantem commixta grandine nimbum,
<verg. aen. urn:cts:latinLit:phi0690.phi003:4.121>	dum trepidant alae, saltusque indagine cingunt,
<verg. aen. urn:cts:latinLit:phi0690.phi003:4.122>	desuper infundam, et tonitru caelum omne ciebo.
<verg. aen. urn:cts:latinLit:phi0690.phi003:4.123>	Diffugient comites et nocte tegentur opaca:
<verg. aen. urn:cts:latinLit:phi0690.phi003:4.124>	speluncam Dido dux et Troianus eandem
<verg. aen. urn:cts:latinLit:phi0690.phi003:4.125>	devenient; adero, et, tua si mihi certa voluntas,
<verg. aen. urn:cts:latinLit:phi0690.phi003:4.126>	[conubio iungam stabili propriamque dicabo,]
<verg. aen. urn:cts:latinLit:phi0690.phi003:4.127>	hic hymenaeus erit."---Non adversata petenti
<verg. aen. urn:cts:latinLit:phi0690.phi003:4.128>	adnuit, atque dolis risit Cytherea repertis.
<verg. aen. urn:cts:latinLit:phi0690.phi003:4.129>	Oceanum interea surgens Aurora reliquit.
<verg. aen. urn:cts:latinLit:phi0690.phi003:4.130>	It portis iubare exorto delecta iuventus;
<verg. aen. urn:cts:latinLit:phi0690.phi003:4.131>	retia rara, plagae, lato venabula ferro,
<verg. aen. urn:cts:latinLit:phi0690.phi003:4.132>	Massylique ruunt equites et odora canum vis.
<verg. aen. urn:cts:latinLit:phi0690.phi003:4.133>	Reginam thalamo cunctantem ad limina primi
<verg. aen. urn:cts:latinLit:phi0690.phi003:4.134>	Poenorum exspectant, ostroque insignis et auro
<verg. aen. urn:cts:latinLit:phi0690.phi003:4.135>	stat sonipes, ac frena ferox spumantia mandit.
<verg. aen. urn:cts:latinLit:phi0690.phi003:4.136>	Tandem progreditur, magna stipante caterva,
<verg. aen. urn:cts:latinLit:phi0690.phi003:4.137>	Sidoniam picto chlamydem circumdata limbo.
<verg. aen. urn:cts:latinLit:phi0690.phi003:4.138>	Cui pharetra ex auro, crines nodantur in aurum,
<verg. aen. urn:cts:latinLit:phi0690.phi003:4.139>	aurea purpuream subnectit fibula vestem.
<verg. aen. urn:cts:latinLit:phi0690.phi003:4.140>	Nec non et Phrygii comites et laetus Iulus
<verg. aen. urn:cts:latinLit:phi0690.phi003:4.141>	incedunt. Ipse ante alios pulcherrimus omnis
<verg. aen. urn:cts:latinLit:phi0690.phi003:4.142>	infert se socium Aeneas atque agmina iungit.
<verg. aen. urn:cts:latinLit:phi0690.phi003:4.143>	Qualis ubi hibernam Lyciam Xanthique fluenta
<verg. aen. urn:cts:latinLit:phi0690.phi003:4.144>	deserit ac Delum maternam invisit Apollo,
<verg. aen. urn:cts:latinLit:phi0690.phi003:4.145>	instauratque choros, mixtique altaria circum
<verg. aen. urn:cts:latinLit:phi0690.phi003:4.146>	Cretesque Dryopesque fremunt pictique Agathyrsi;
<verg. aen. urn:cts:latinLit:phi0690.phi003:4.147>	ipse iugis Cynthi graditur, mollique fluentem
<verg. aen. urn:cts:latinLit:phi0690.phi003:4.148>	fronde premit crinem fingens atque implicat auro;
<verg. aen. urn:cts:latinLit:phi0690.phi003:4.149>	tela sonant umeris: haud illo segnior ibat
<verg. aen. urn:cts:latinLit:phi0690.phi003:4.150>	Aeneas; tantum egregio decus enitet ore.
<verg. aen. urn:cts:latinLit:phi0690.phi003:4.151>	Postquam altos ventum in montis atque invia lustra,
<verg. aen. urn:cts:latinLit:phi0690.phi003:4.152>	ecce ferae, saxi deiectae vertice, caprae
<verg. aen. urn:cts:latinLit:phi0690.phi003:4.153>	decurrere iugis; alia de parte patentis
<verg. aen. urn:cts:latinLit:phi0690.phi003:4.154>	transmittunt cursu campos atque agmina cervi
<verg. aen. urn:cts:latinLit:phi0690.phi003:4.155>	pulverulenta fuga glomerant montisque relinquunt.
<verg. aen. urn:cts:latinLit:phi0690.phi003:4.156>	At puer Ascanius mediis in vallibus acri
<verg. aen. urn:cts:latinLit:phi0690.phi003:4.157>	gaudet equo, iamque hos cursu, iam praeterit illos,
<verg. aen. urn:cts:latinLit:phi0690.phi003:4.158>	spumantemque dari pecora inter inertia votis
<verg. aen. urn:cts:latinLit:phi0690.phi003:4.159>	optat aprum, aut fulvum descendere monte leonem.
<verg. aen. urn:cts:latinLit:phi0690.phi003:4.160>	Interea magno misceri murmure caelum
<verg. aen. urn:cts:latinLit:phi0690.phi003:4.161>	incipit; insequitur commixta grandine nimbus;
<verg. aen. urn:cts:latinLit:phi0690.phi003:4.162>	et Tyrii comites passim et Troiana iuventus
<verg. aen. urn:cts:latinLit:phi0690.phi003:4.163>	Dardaniusque nepos Veneris diversa per agros
<verg. aen. urn:cts:latinLit:phi0690.phi003:4.164>	tecta metu petiere; ruunt de montibus amnes.
<verg. aen. urn:cts:latinLit:phi0690.phi003:4.165>	Speluncam Dido dux et Troianus eandem
<verg. aen. urn:cts:latinLit:phi0690.phi003:4.166>	deveniunt: prima et Tellus et pronuba Iuno
<verg. aen. urn:cts:latinLit:phi0690.phi003:4.167>	dant signum; fulsere ignes et conscius aether
<verg. aen. urn:cts:latinLit:phi0690.phi003:4.168>	conubiis, summoque ulularunt vertice nymphae.
<verg. aen. urn:cts:latinLit:phi0690.phi003:4.169>	Ille dies primus leti primusque malorum
<verg. aen. urn:cts:latinLit:phi0690.phi003:4.170>	causa fuit; neque enim specie famave movetur,
<verg. aen. urn:cts:latinLit:phi0690.phi003:4.171>	nec iam furtivum Dido meditatur amorem:
<verg. aen. urn:cts:latinLit:phi0690.phi003:4.172>	coniugium vocat; hoc praetexit nomine culpam.
<verg. aen. urn:cts:latinLit:phi0690.phi003:4.173>	Extemplo Libyae magnas it Fama per urbes---
<verg. aen. urn:cts:latinLit:phi0690.phi003:4.174>	Fama, malum qua non aliud velocius ullum;
<verg. aen. urn:cts:latinLit:phi0690.phi003:4.175>	mobilitate viget, viresque adquirit eundo,
<verg. aen. urn:cts:latinLit:phi0690.phi003:4.176>	parva metu primo, mox sese attollit in auras,
<verg. aen. urn:cts:latinLit:phi0690.phi003:4.177>	ingrediturque solo, et caput inter nubila condit.
<verg. aen. urn:cts:latinLit:phi0690.phi003:4.178>	Illam Terra parens, ira inritata deorum,
<verg. aen. urn:cts:latinLit:phi0690.phi003:4.179>	extremam (ut perhibent) Coeo Enceladoque sororem
<verg. aen. urn:cts:latinLit:phi0690.phi003:4.180>	progenuit, pedibus celerem et pernicibus alis,
<verg. aen. urn:cts:latinLit:phi0690.phi003:4.181>	monstrum horrendum, ingens, cui, quot sunt corpore plumae
<verg. aen. urn:cts:latinLit:phi0690.phi003:4.182>	tot vigiles oculi subter, mirabile dictu,
<verg. aen. urn:cts:latinLit:phi0690.phi003:4.183>	tot linguae, totidem ora sonant, tot subrigit aures.
<verg. aen. urn:cts:latinLit:phi0690.phi003:4.184>	Nocte volat caeli medio terraeque per umbram,
<verg. aen. urn:cts:latinLit:phi0690.phi003:4.185>	stridens, nec dulci declinat lumina somno;
<verg. aen. urn:cts:latinLit:phi0690.phi003:4.186>	luce sedet custos aut summi culmine tecti,
<verg. aen. urn:cts:latinLit:phi0690.phi003:4.187>	turribus aut altis, et magnas territat urbes;
<verg. aen. urn:cts:latinLit:phi0690.phi003:4.188>	tam ficti pravique tenax, quam nuntia veri.
<verg. aen. urn:cts:latinLit:phi0690.phi003:4.189>	Haec tum multiplici populos sermone replebat
<verg. aen. urn:cts:latinLit:phi0690.phi003:4.190>	gaudens, et pariter facta atque infecta canebat:
<verg. aen. urn:cts:latinLit:phi0690.phi003:4.191>	venisse Aenean, Troiano sanguine cretum,
<verg. aen. urn:cts:latinLit:phi0690.phi003:4.192>	cui se pulchra viro dignetur iungere Dido;
<verg. aen. urn:cts:latinLit:phi0690.phi003:4.193>	nunc hiemem inter se luxu, quam longa, fovere
<verg. aen. urn:cts:latinLit:phi0690.phi003:4.194>	regnorum immemores turpique cupidine captos.
<verg. aen. urn:cts:latinLit:phi0690.phi003:4.195>	Haec passim dea foeda virum diffundit in ora.
<verg. aen. urn:cts:latinLit:phi0690.phi003:4.196>	Protinus ad regem cursus detorquet Iarban,
<verg. aen. urn:cts:latinLit:phi0690.phi003:4.197>	incenditque animum dictis atque aggerat iras.
<verg. aen. urn:cts:latinLit:phi0690.phi003:4.198>	Hic Hammone satus, rapta Garamantide Nympha,
<verg. aen. urn:cts:latinLit:phi0690.phi003:4.199>	templa Iovi centum latis immania regnis,
<verg. aen. urn:cts:latinLit:phi0690.phi003:4.200>	centum aras posuit, vigilemque sacraverat ignem,
<verg. aen. urn:cts:latinLit:phi0690.phi003:4.201>	excubias divom aeternas, pecudumque cruore
<verg. aen. urn:cts:latinLit:phi0690.phi003:4.202>	pingue solum et variis florentia limina sertis.
<verg. aen. urn:cts:latinLit:phi0690.phi003:4.203>	Isque amens animi et rumore accensus amaro
<verg. aen. urn:cts:latinLit:phi0690.phi003:4.204>	dicitur ante aras media inter numina divom
<verg. aen. urn:cts:latinLit:phi0690.phi003:4.205>	multa Iovem manibus supplex orasse supinis:
<verg. aen. urn:cts:latinLit:phi0690.phi003:4.206>	"Iuppiter omnipotens, cui nunc Maurusia pictis
<verg. aen. urn:cts:latinLit:phi0690.phi003:4.207>	gens epulata toris Lenaeum libat honorem,
<verg. aen. urn:cts:latinLit:phi0690.phi003:4.208>	aspicis haec, an te, genitor, cum fulmina torques,
<verg. aen. urn:cts:latinLit:phi0690.phi003:4.209>	nequiquam horremus, caecique in nubibus ignes
<verg. aen. urn:cts:latinLit:phi0690.phi003:4.210>	terrificant animos et inania murmura miscent?
<verg. aen. urn:cts:latinLit:phi0690.phi003:4.211>	Femina, quae nostris errans in finibus urbem
<verg. aen. urn:cts:latinLit:phi0690.phi003:4.212>	exiguam pretio posuit, cui litus arandum
<verg. aen. urn:cts:latinLit:phi0690.phi003:4.213>	cuique loci leges dedimus, conubia nostra
<verg. aen. urn:cts:latinLit:phi0690.phi003:4.214>	reppulit, ac dominum Aenean in regna recepit.
<verg. aen. urn:cts:latinLit:phi0690.phi003:4.215>	Et nunc ille Paris cum semiviro comitatu,
<verg. aen. urn:cts:latinLit:phi0690.phi003:4.216>	Maeonia mentum mitra crinemque madentem
<verg. aen. urn:cts:latinLit:phi0690.phi003:4.217>	subnexus, rapto potitur: nos munera templis
<verg. aen. urn:cts:latinLit:phi0690.phi003:4.218>	quippe tuis ferimus, famamque fovemus inanem."
<verg. aen. urn:cts:latinLit:phi0690.phi003:4.219>	Talibus orantem dictis arasque tenentem
<verg. aen. urn:cts:latinLit:phi0690.phi003:4.220>	audiit omnipotens, oculosque ad moenia torsit
<verg. aen. urn:cts:latinLit:phi0690.phi003:4.221>	regia et oblitos famae melioris amantes.
<verg. aen. urn:cts:latinLit:phi0690.phi003:4.222>	Tum sic Mercurium adloquitur ac talia mandat:
<verg. aen. urn:cts:latinLit:phi0690.phi003:4.223>	"Vade age, nate, voca Zephyros et labere pennis,
<verg. aen. urn:cts:latinLit:phi0690.phi003:4.224>	Dardaniumque ducem, Tyria Karthagine qui nunc
<verg. aen. urn:cts:latinLit:phi0690.phi003:4.225>	exspectat, fatisque datas non respicit urbes,
<verg. aen. urn:cts:latinLit:phi0690.phi003:4.226>	adloquere, et celeris defer mea dicta per auras.
<verg. aen. urn:cts:latinLit:phi0690.phi003:4.227>	Non illum nobis genetrix pulcherrima talem
<verg. aen. urn:cts:latinLit:phi0690.phi003:4.228>	promisit, Graiumque ideo bis vindicat armis;
<verg. aen. urn:cts:latinLit:phi0690.phi003:4.229>	sed fore, qui gravidam imperiis belloque frementem
<verg. aen. urn:cts:latinLit:phi0690.phi003:4.230>	Italiam regeret, genus alto a sanguine Teucri
<verg. aen. urn:cts:latinLit:phi0690.phi003:4.231>	proderet, ac totum sub leges mitteret orbem.
<verg. aen. urn:cts:latinLit:phi0690.phi003:4.232>	Si nulla accendit tantarum gloria rerum,
<verg. aen. urn:cts:latinLit:phi0690.phi003:4.233>	nec super ipse sua molitur laude laborem,
<verg. aen. urn:cts:latinLit:phi0690.phi003:4.234>	Ascanione pater Romanas invidet arces?
<verg. aen. urn:cts:latinLit:phi0690.phi003:4.235>	Quid struit, aut qua spe inimica in gente moratur,
<verg. aen. urn:cts:latinLit:phi0690.phi003:4.236>	nec prolem Ausoniam et Lavinia respicit arva?
<verg. aen. urn:cts:latinLit:phi0690.phi003:4.237>	Naviget: haec summa est; hic nostri nuntius esto."
<verg. aen. urn:cts:latinLit:phi0690.phi003:4.238>	Dixerat. Ille patris magni parere parabat
<verg. aen. urn:cts:latinLit:phi0690.phi003:4.239>	imperio; et primum pedibus talaria nectit
<verg. aen. urn:cts:latinLit:phi0690.phi003:4.240>	aurea, quae sublimem alis sive aequora supra
<verg. aen. urn:cts:latinLit:phi0690.phi003:4.241>	seu terram rapido pariter cum flamine portant;
<verg. aen. urn:cts:latinLit:phi0690.phi003:4.242>	tum virgam capit: hac animas ille evocat Orco
<verg. aen. urn:cts:latinLit:phi0690.phi003:4.243>	pallentis, alias sub Tartara tristia mittit,
<verg. aen. urn:cts:latinLit:phi0690.phi003:4.244>	dat somnos adimitque, et lumina morte resignat.
<verg. aen. urn:cts:latinLit:phi0690.phi003:4.245>	Illa fretus agit ventos, et turbida tranat
<verg. aen. urn:cts:latinLit:phi0690.phi003:4.246>	nubila; iamque volans apicem et latera ardua cernit
<verg. aen. urn:cts:latinLit:phi0690.phi003:4.247>	Atlantis duri, caelum qui vertice fulcit,
<verg. aen. urn:cts:latinLit:phi0690.phi003:4.248>	Atlantis, cinctum adsidue cui nubibus atris
<verg. aen. urn:cts:latinLit:phi0690.phi003:4.249>	piniferum caput et vento pulsatur et imbri;
<verg. aen. urn:cts:latinLit:phi0690.phi003:4.250>	nix umeros infusa tegit; tum flumina mento
<verg. aen. urn:cts:latinLit:phi0690.phi003:4.251>	praecipitant senis, et glacie riget horrida barba.
<verg. aen. urn:cts:latinLit:phi0690.phi003:4.252>	Hic primum paribus nitens Cyllenius alis
<verg. aen. urn:cts:latinLit:phi0690.phi003:4.253>	constitit; hinc toto praeceps se corpore ad undas
<verg. aen. urn:cts:latinLit:phi0690.phi003:4.254>	misit, avi similis, quae circum litora, circum
<verg. aen. urn:cts:latinLit:phi0690.phi003:4.255>	piscosos scopulos humilis volat aequora iuxta.
<verg. aen. urn:cts:latinLit:phi0690.phi003:4.256>	Haud aliter terras inter caelumque volabat,
<verg. aen. urn:cts:latinLit:phi0690.phi003:4.257>	litus harenosum Libyae ventosque secabat
<verg. aen. urn:cts:latinLit:phi0690.phi003:4.258>	materno veniens ab avo Cyllenia proles.
<verg. aen. urn:cts:latinLit:phi0690.phi003:4.259>	Ut primum alatis tetigit magalia plantis,
<verg. aen. urn:cts:latinLit:phi0690.phi003:4.260>	Aenean fundantem arces ac tecta novantem
<verg. aen. urn:cts:latinLit:phi0690.phi003:4.261>	conspicit; atque illi stellatus iaspide fulva
<verg. aen. urn:cts:latinLit:phi0690.phi003:4.262>	ensis erat, Tyrioque ardebat murice laena
<verg. aen. urn:cts:latinLit:phi0690.phi003:4.263>	demissa ex umeris, dives quae munera Dido
<verg. aen. urn:cts:latinLit:phi0690.phi003:4.264>	fecerat, et tenui telas discreverat auro.
<verg. aen. urn:cts:latinLit:phi0690.phi003:4.265>	Continuo invadit: "Tu nunc Karthaginis altae
<verg. aen. urn:cts:latinLit:phi0690.phi003:4.266>	fundamenta locas, pulchramque uxorius urbem
<verg. aen. urn:cts:latinLit:phi0690.phi003:4.267>	exstruis, heu regni rerumque oblite tuarum?
<verg. aen. urn:cts:latinLit:phi0690.phi003:4.268>	Ipse deum tibi me claro demittit Olympo
<verg. aen. urn:cts:latinLit:phi0690.phi003:4.269>	regnator, caelum ac terras qui numine torquet;
<verg. aen. urn:cts:latinLit:phi0690.phi003:4.270>	ipse haec ferre iubet celeris mandata per auras:
<verg. aen. urn:cts:latinLit:phi0690.phi003:4.271>	quid struis, aut qua spe Libycis teris otia terris?
<verg. aen. urn:cts:latinLit:phi0690.phi003:4.272>	Si te nulla movet tantarum gloria rerum,
<verg. aen. urn:cts:latinLit:phi0690.phi003:4.273>	[nec super ipse tua moliris laude laborem,]
<verg. aen. urn:cts:latinLit:phi0690.phi003:4.274>	Ascanium surgentem et spes heredis Iuli
<verg. aen. urn:cts:latinLit:phi0690.phi003:4.275>	respice, cui regnum Italiae Romanaque tellus
<verg. aen. urn:cts:latinLit:phi0690.phi003:4.276>	debentur." Tali Cyllenius ore locutus
<verg. aen. urn:cts:latinLit:phi0690.phi003:4.277>	mortalis visus medio sermone reliquit,
<verg. aen. urn:cts:latinLit:phi0690.phi003:4.278>	et procul in tenuem ex oculis evanuit auram.
<verg. aen. urn:cts:latinLit:phi0690.phi003:4.279>	At vero Aeneas aspectu obmutuit amens,
<verg. aen. urn:cts:latinLit:phi0690.phi003:4.280>	arrectaeque horrore comae, et vox faucibus haesit.
<verg. aen. urn:cts:latinLit:phi0690.phi003:4.281>	Ardet abire fuga dulcisque relinquere terras,
<verg. aen. urn:cts:latinLit:phi0690.phi003:4.282>	attonitus tanto monitu imperioque deorum.
<verg. aen. urn:cts:latinLit:phi0690.phi003:4.283>	Heu quid agat? Quo nunc reginam ambire furentem
<verg. aen. urn:cts:latinLit:phi0690.phi003:4.284>	audeat adfatu? Quae prima exordia sumat?
<verg. aen. urn:cts:latinLit:phi0690.phi003:4.285>	Atque animum nunc huc celerem, nunc dividit illuc,
<verg. aen. urn:cts:latinLit:phi0690.phi003:4.286>	in partisque rapit varias perque omnia versat.
<verg. aen. urn:cts:latinLit:phi0690.phi003:4.287>	Haec alternanti potior sententia visa est:
<verg. aen. urn:cts:latinLit:phi0690.phi003:4.288>	Mnesthea Sergestumque vocat fortemque Serestum,
<verg. aen. urn:cts:latinLit:phi0690.phi003:4.289>	classem aptent taciti sociosque ad litora cogant,
<verg. aen. urn:cts:latinLit:phi0690.phi003:4.290>	arma parent, et quae rebus sit causa novandis
<verg. aen. urn:cts:latinLit:phi0690.phi003:4.291>	dissimulent; sese interea, quando optuma Dido
<verg. aen. urn:cts:latinLit:phi0690.phi003:4.292>	nesciat et tantos rumpi non speret amores,
<verg. aen. urn:cts:latinLit:phi0690.phi003:4.293>	temptaturum aditus, et quae mollissima fandi
<verg. aen. urn:cts:latinLit:phi0690.phi003:4.294>	tempora, quis rebus dexter modus. Ocius omnes
<verg. aen. urn:cts:latinLit:phi0690.phi003:4.295>	imperio laeti parent ac iussa facessunt.
<verg. aen. urn:cts:latinLit:phi0690.phi003:4.296>	At regina dolos---quis fallere possit amantem?
<verg. aen. urn:cts:latinLit:phi0690.phi003:4.297>	praesensit, motusque excepit prima futuros,
<verg. aen. urn:cts:latinLit:phi0690.phi003:4.298>	omnia tuta timens. Eadem impia Fama furenti
<verg. aen. urn:cts:latinLit:phi0690.phi003:4.299>	detulit armari classem cursumque parari.
<verg. aen. urn:cts:latinLit:phi0690.phi003:4.300>	Saevit inops animi, totamque incensa per urbem
<verg. aen. urn:cts:latinLit:phi0690.phi003:4.301>	bacchatur, qualis commotis excita sacris
<verg. aen. urn:cts:latinLit:phi0690.phi003:4.302>	Thyias, ubi audito stimulant trieterica Baccho
<verg. aen. urn:cts:latinLit:phi0690.phi003:4.303>	orgia, nocturnusque vocat clamore Cithaeron.
<verg. aen. urn:cts:latinLit:phi0690.phi003:4.304>	Tandem his Aenean compellat vocibus ultro:
<verg. aen. urn:cts:latinLit:phi0690.phi003:4.305>	"Dissimulare etiam sperasti, perfide, tantum
<verg. aen. urn:cts:latinLit:phi0690.phi003:4.306>	posse nefas, tacitusque mea decedere terra?
<verg. aen. urn:cts:latinLit:phi0690.phi003:4.307>	Nec te noster amor, nec te data dextera quondam,
<verg. aen. urn:cts:latinLit:phi0690.phi003:4.308>	nec moritura tenet crudeli funere Dido?
<verg. aen. urn:cts:latinLit:phi0690.phi003:4.309>	Quin etiam hiberno moliris sidere classem,
<verg. aen. urn:cts:latinLit:phi0690.phi003:4.310>	et mediis properas aquilonibus ire per altum,
<verg. aen. urn:cts:latinLit:phi0690.phi003:4.311>	crudelis? Quid, si non arva aliena domosque
<verg. aen. urn:cts:latinLit:phi0690.phi003:4.312>	ignotas peteres, sed Troia antiqua maneret,
<verg. aen. urn:cts:latinLit:phi0690.phi003:4.313>	Troia per undosum peteretur classibus aequor
<verg. aen. urn:cts:latinLit:phi0690.phi003:4.314>	Mene fugis? Per ego has lacrimas dextramque tuam te
<verg. aen. urn:cts:latinLit:phi0690.phi003:4.315>	(quando aliud mihi iam miserae nihil ipsa reliqui)
<verg. aen. urn:cts:latinLit:phi0690.phi003:4.316>	per conubia nostra, per inceptos hymenaeos,
<verg. aen. urn:cts:latinLit:phi0690.phi003:4.317>	si bene quid de te merui, fuit aut tibi quicquam
<verg. aen. urn:cts:latinLit:phi0690.phi003:4.318>	dulce meum, miserere domus labentis, et istam---
<verg. aen. urn:cts:latinLit:phi0690.phi003:4.319>	oro, si quis adhuc precibus locus---exue mentem.
<verg. aen. urn:cts:latinLit:phi0690.phi003:4.320>	Te propter Libycae gentes Nomadumque tyranni
<verg. aen. urn:cts:latinLit:phi0690.phi003:4.321>	odere, infensi Tyrii; te propter eundem
<verg. aen. urn:cts:latinLit:phi0690.phi003:4.322>	exstinctus pudor, et, qua sola sidera adibam,
<verg. aen. urn:cts:latinLit:phi0690.phi003:4.323>	fama prior. Cui me moribundam deseris, hospes?
<verg. aen. urn:cts:latinLit:phi0690.phi003:4.324>	Hoc solum nomen quoniam de coniuge restat.
<verg. aen. urn:cts:latinLit:phi0690.phi003:4.325>	Quid moror? An mea Pygmalion dum moenia frater
<verg. aen. urn:cts:latinLit:phi0690.phi003:4.326>	destruat, aut captam ducat Gaetulus Iarbas?
<verg. aen. urn:cts:latinLit:phi0690.phi003:4.327>	Saltem si qua mihi de te suscepta fuisset
<verg. aen. urn:cts:latinLit:phi0690.phi003:4.328>	ante fugam suboles, si quis mihi parvulus aula
<verg. aen. urn:cts:latinLit:phi0690.phi003:4.329>	luderet Aeneas, qui te tamen ore referret,
<verg. aen. urn:cts:latinLit:phi0690.phi003:4.330>	non equidem omnino capta ac deserta viderer."
<verg. aen. urn:cts:latinLit:phi0690.phi003:4.331>	Dixerat. Ille Iovis monitis immota tenebat
<verg. aen. urn:cts:latinLit:phi0690.phi003:4.332>	lumina, et obnixus curam sub corde premebat.
<verg. aen. urn:cts:latinLit:phi0690.phi003:4.333>	Tandem pauca refert: "Ego te, quae plurima fando
<verg. aen. urn:cts:latinLit:phi0690.phi003:4.334>	enumerare vales, numquam, regina, negabo
<verg. aen. urn:cts:latinLit:phi0690.phi003:4.335>	promeritam; nec me meminisse pigebit Elissae,
<verg. aen. urn:cts:latinLit:phi0690.phi003:4.336>	dum memor ipse mei, dum spiritus hos regit artus.
<verg. aen. urn:cts:latinLit:phi0690.phi003:4.337>	Pro re pauca loquar. Neque ego hanc abscondere furto
<verg. aen. urn:cts:latinLit:phi0690.phi003:4.338>	speravi---ne finge---fugam, nec coniugis umquam
<verg. aen. urn:cts:latinLit:phi0690.phi003:4.339>	praetendi taedas, aut haec in foedera veni.
<verg. aen. urn:cts:latinLit:phi0690.phi003:4.340>	Me si fata meis paterentur ducere vitam
<verg. aen. urn:cts:latinLit:phi0690.phi003:4.341>	auspiciis et sponte mea componere curas,
<verg. aen. urn:cts:latinLit:phi0690.phi003:4.342>	urbem Troianam primum dulcisque meorum
<verg. aen. urn:cts:latinLit:phi0690.phi003:4.343>	reliquias colerem, Priami tecta alta manerent,
<verg. aen. urn:cts:latinLit:phi0690.phi003:4.344>	et recidiva manu posuissem Pergama victis.
<verg. aen. urn:cts:latinLit:phi0690.phi003:4.345>	Sed nunc Italiam magnam Gryneus Apollo,
<verg. aen. urn:cts:latinLit:phi0690.phi003:4.346>	Italiam Lyciae iussere capessere sortes:
<verg. aen. urn:cts:latinLit:phi0690.phi003:4.347>	hic amor, haec patria est. Si te Karthaginis arces,
<verg. aen. urn:cts:latinLit:phi0690.phi003:4.348>	Phoenissam, Libycaeque aspectus detinet urbis,
<verg. aen. urn:cts:latinLit:phi0690.phi003:4.349>	quae tandem, Ausonia Teucros considere terra,
<verg. aen. urn:cts:latinLit:phi0690.phi003:4.350>	invidia est? Et nos fas extera quaerere regna.
<verg. aen. urn:cts:latinLit:phi0690.phi003:4.351>	Me patris Anchisae, quotiens umentibus umbris
<verg. aen. urn:cts:latinLit:phi0690.phi003:4.352>	nox operit terras, quotiens astra ignea surgunt,
<verg. aen. urn:cts:latinLit:phi0690.phi003:4.353>	admonet in somnis et turbida terret imago;
<verg. aen. urn:cts:latinLit:phi0690.phi003:4.354>	me puer Ascanius capitisque iniuria cari,
<verg. aen. urn:cts:latinLit:phi0690.phi003:4.355>	quem regno Hesperiae fraudo et fatalibus arvis.
<verg. aen. urn:cts:latinLit:phi0690.phi003:4.356>	Nunc etiam interpres divom, Iove missus ab ipso---
<verg. aen. urn:cts:latinLit:phi0690.phi003:4.357>	testor utrumque caput---celeris mandata per auras
<verg. aen. urn:cts:latinLit:phi0690.phi003:4.358>	detulit; ipse deum manifesto in lumine vidi
<verg. aen. urn:cts:latinLit:phi0690.phi003:4.359>	intrantem muros, vocemque his auribus hausi.
<verg. aen. urn:cts:latinLit:phi0690.phi003:4.360>	Desine meque tuis incendere teque querelis:
<verg. aen. urn:cts:latinLit:phi0690.phi003:4.361>	Italiam non sponte sequor."
<verg. aen. urn:cts:latinLit:phi0690.phi003:4.362>	Talia dicentem iamdudum aversa tuetur,
<verg. aen. urn:cts:latinLit:phi0690.phi003:4.363>	huc illuc volvens oculos, totumque pererrat
<verg. aen. urn:cts:latinLit:phi0690.phi003:4.364>	luminibus tacitis, et sic accensa profatur:
<verg. aen. urn:cts:latinLit:phi0690.phi003:4.365>	"Nec tibi diva parens, generis nec Dardanus auctor,
<verg. aen. urn:cts:latinLit:phi0690.phi003:4.366>	perfide; sed duris genuit te cautibus horrens
<verg. aen. urn:cts:latinLit:phi0690.phi003:4.367>	Caucasus, Hyrcanaeque admorunt ubera tigres.
<verg. aen. urn:cts:latinLit:phi0690.phi003:4.368>	Nam quid dissimulo, aut quae me ad maiora reservo?
<verg. aen. urn:cts:latinLit:phi0690.phi003:4.369>	Num fletu ingemuit nostro? Num lumina flexit?
<verg. aen. urn:cts:latinLit:phi0690.phi003:4.370>	Num lacrimas victus dedit, aut miseratus amantem est?
<verg. aen. urn:cts:latinLit:phi0690.phi003:4.371>	Quae quibus anteferam? Iam iam nec maxuma Iuno,
<verg. aen. urn:cts:latinLit:phi0690.phi003:4.372>	nec Saturnius haec oculis pater aspicit aequis.
<verg. aen. urn:cts:latinLit:phi0690.phi003:4.373>	Nusquam tuta fides. Eiectum litore, egentem
<verg. aen. urn:cts:latinLit:phi0690.phi003:4.374>	excepi, et regni demens in parte locavi;
<verg. aen. urn:cts:latinLit:phi0690.phi003:4.375>	amissam classem, socios a morte reduxi.
<verg. aen. urn:cts:latinLit:phi0690.phi003:4.376>	Heu furiis incensa feror! Nunc augur Apollo,
<verg. aen. urn:cts:latinLit:phi0690.phi003:4.377>	nunc Lyciae sortes, nunc et Iove missus ab ipso
<verg. aen. urn:cts:latinLit:phi0690.phi003:4.378>	interpres divom fert horrida iussa per auras.
<verg. aen. urn:cts:latinLit:phi0690.phi003:4.379>	Scilicet is Superis labor est, ea cura quietos
<verg. aen. urn:cts:latinLit:phi0690.phi003:4.380>	sollicitat. Neque te teneo, neque dicta refello.
<verg. aen. urn:cts:latinLit:phi0690.phi003:4.381>	I, sequere Italiam ventis, pete regna per undas.
<verg. aen. urn:cts:latinLit:phi0690.phi003:4.382>	Spero equidem mediis, si quid pia numina possunt,
<verg. aen. urn:cts:latinLit:phi0690.phi003:4.383>	supplicia hausurum scopulis, et nomine Dido
<verg. aen. urn:cts:latinLit:phi0690.phi003:4.384>	saepe vocaturum. Sequar atris ignibus absens,
<verg. aen. urn:cts:latinLit:phi0690.phi003:4.385>	et, cum frigida mors anima seduxerit artus,
<verg. aen. urn:cts:latinLit:phi0690.phi003:4.386>	omnibus umbra locis adero. Dabis, improbe, poenas.
<verg. aen. urn:cts:latinLit:phi0690.phi003:4.387>	Audiam et haec Manis veniet mihi fama sub imos."
<verg. aen. urn:cts:latinLit:phi0690.phi003:4.388>	His medium dictis sermonem abrumpit, et auras
<verg. aen. urn:cts:latinLit:phi0690.phi003:4.389>	aegra fugit, seque ex oculis avertit et aufert,
<verg. aen. urn:cts:latinLit:phi0690.phi003:4.390>	linquens multa metu cunctantem et multa parantem
<verg. aen. urn:cts:latinLit:phi0690.phi003:4.391>	dicere. Suscipiunt famulae, conlapsaque membra
<verg. aen. urn:cts:latinLit:phi0690.phi003:4.392>	marmoreo referunt thalamo stratisque reponunt.
<verg. aen. urn:cts:latinLit:phi0690.phi003:4.393>	At pius Aeneas, quamquam lenire dolentem
<verg. aen. urn:cts:latinLit:phi0690.phi003:4.394>	solando cupit et dictis avertere curas,
<verg. aen. urn:cts:latinLit:phi0690.phi003:4.395>	multa gemens magnoque animum labefactus amore,
<verg. aen. urn:cts:latinLit:phi0690.phi003:4.396>	iussa tamen divom exsequitur, classemque revisit.
<verg. aen. urn:cts:latinLit:phi0690.phi003:4.397>	Tum vero Teucri incumbunt, et litore celsas
<verg. aen. urn:cts:latinLit:phi0690.phi003:4.398>	deducunt toto naves: natat uncta carina;
<verg. aen. urn:cts:latinLit:phi0690.phi003:4.399>	frondentisque ferunt remos et robora silvis
<verg. aen. urn:cts:latinLit:phi0690.phi003:4.400>	infabricata, fugae studio.
<verg. aen. urn:cts:latinLit:phi0690.phi003:4.401>	Migrantis cernas, totaque ex urbe ruentis.
<verg. aen. urn:cts:latinLit:phi0690.phi003:4.402>	Ac velut ingentem formicae farris acervum
<verg. aen. urn:cts:latinLit:phi0690.phi003:4.403>	cum populant, hiemis memores, tectoque reponunt;
<verg. aen. urn:cts:latinLit:phi0690.phi003:4.404>	it nigrum campis agmen, praedamque per herbas
<verg. aen. urn:cts:latinLit:phi0690.phi003:4.405>	convectant calle angusto; pars grandia trudunt
<verg. aen. urn:cts:latinLit:phi0690.phi003:4.406>	obnixae frumenta umeris; pars agmina cogunt
<verg. aen. urn:cts:latinLit:phi0690.phi003:4.407>	castigantque moras; opere omnis semita fervet.
<verg. aen. urn:cts:latinLit:phi0690.phi003:4.408>	Quis tibi tum, Dido, cernenti talia sensus?
<verg. aen. urn:cts:latinLit:phi0690.phi003:4.409>	quosve dabas gemitus, cum litora fervere late
<verg. aen. urn:cts:latinLit:phi0690.phi003:4.410>	prospiceres arce ex summa, totumque videres
<verg. aen. urn:cts:latinLit:phi0690.phi003:4.411>	misceri ante oculos tantis clamoribus aequor?
<verg. aen. urn:cts:latinLit:phi0690.phi003:4.412>	Improbe Amor, quid non mortalia pectora cogis?
<verg. aen. urn:cts:latinLit:phi0690.phi003:4.413>	Ire iterum in lacrimas, iterum temptare precando
<verg. aen. urn:cts:latinLit:phi0690.phi003:4.414>	cogitur, et supplex animos submittere amori,
<verg. aen. urn:cts:latinLit:phi0690.phi003:4.415>	ne quid inexpertum frustra moritura relinquat.
<verg. aen. urn:cts:latinLit:phi0690.phi003:4.416>	"Anna, vides toto properari litore; circum
<verg. aen. urn:cts:latinLit:phi0690.phi003:4.417>	undique convenere; vocat iam carbasus auras,
<verg. aen. urn:cts:latinLit:phi0690.phi003:4.418>	puppibus et laeti nautae imposuere coronas.
<verg. aen. urn:cts:latinLit:phi0690.phi003:4.419>	Hunc ego si potui tantum sperare dolorem,
<verg. aen. urn:cts:latinLit:phi0690.phi003:4.420>	et perferre, soror, potero. Miserae hoc tamen unum
<verg. aen. urn:cts:latinLit:phi0690.phi003:4.421>	exsequere, Anna, mihi. Solam nam perfidus ille
<verg. aen. urn:cts:latinLit:phi0690.phi003:4.422>	te colere, arcanos etiam tibi credere sensus;
<verg. aen. urn:cts:latinLit:phi0690.phi003:4.423>	sola viri mollis aditus et tempora noras.
<verg. aen. urn:cts:latinLit:phi0690.phi003:4.424>	I, soror, atque hostem supplex adfare superbum:
<verg. aen. urn:cts:latinLit:phi0690.phi003:4.425>	non ego cum Danais Troianam exscindere gentem
<verg. aen. urn:cts:latinLit:phi0690.phi003:4.426>	Aulide iuravi, classemve ad Pergama misi,
<verg. aen. urn:cts:latinLit:phi0690.phi003:4.427>	nec patris Anchisae cineres Manisve revelli,
<verg. aen. urn:cts:latinLit:phi0690.phi003:4.428>	cur mea dicta neget duras demittere in auris.
<verg. aen. urn:cts:latinLit:phi0690.phi003:4.429>	Quo ruit? Extremum hoc miserae det munus amanti:
<verg. aen. urn:cts:latinLit:phi0690.phi003:4.430>	exspectet facilemque fugam ventosque ferentis.
<verg. aen. urn:cts:latinLit:phi0690.phi003:4.431>	Non iam coniugium antiquum, quod prodidit, oro,
<verg. aen. urn:cts:latinLit:phi0690.phi003:4.432>	nec pulchro ut Latio careat regnumque relinquat:
<verg. aen. urn:cts:latinLit:phi0690.phi003:4.433>	tempus inane peto, requiem spatiumque furori,
<verg. aen. urn:cts:latinLit:phi0690.phi003:4.434>	dum mea me victam doceat fortuna dolere.
<verg. aen. urn:cts:latinLit:phi0690.phi003:4.435>	Extremam hanc oro veniam---miserere sororis---
<verg. aen. urn:cts:latinLit:phi0690.phi003:4.436>	quam mihi cum dederit, cumulatam morte remittam."
<verg. aen. urn:cts:latinLit:phi0690.phi003:4.437>	Talibus orabat, talisque miserrima fletus
<verg. aen. urn:cts:latinLit:phi0690.phi003:4.438>	fertque refertque soror: sed nullis ille movetur
<verg. aen. urn:cts:latinLit:phi0690.phi003:4.439>	fletibus, aut voces ullas tractabilis audit;
<verg. aen. urn:cts:latinLit:phi0690.phi003:4.440>	fata obstant, placidasque viri deus obstruit auris.
<verg. aen. urn:cts:latinLit:phi0690.phi003:4.441>	Ac, velut annoso validam cum robore quercum
<verg. aen. urn:cts:latinLit:phi0690.phi003:4.442>	Alpini Boreae nunc hinc nunc flatibus illinc
<verg. aen. urn:cts:latinLit:phi0690.phi003:4.443>	eruere inter se certant; it stridor, et altae
<verg. aen. urn:cts:latinLit:phi0690.phi003:4.444>	consternunt terram concusso stipite frondes;
<verg. aen. urn:cts:latinLit:phi0690.phi003:4.445>	ipsa haeret scopulis, et, quantum vertice ad auras
<verg. aen. urn:cts:latinLit:phi0690.phi003:4.446>	aetherias, tantum radice in Tartara tendit:
<verg. aen. urn:cts:latinLit:phi0690.phi003:4.447>	haud secus adsiduis hinc atque hinc vocibus heros
<verg. aen. urn:cts:latinLit:phi0690.phi003:4.448>	tunditur, et magno persentit pectore curas;
<verg. aen. urn:cts:latinLit:phi0690.phi003:4.449>	mens immota manet; lacrimae volvuntur inanes.
<verg. aen. urn:cts:latinLit:phi0690.phi003:4.450>	Tum vero infelix fatis exterrita Dido
<verg. aen. urn:cts:latinLit:phi0690.phi003:4.451>	mortem orat; taedet caeli convexa tueri.
<verg. aen. urn:cts:latinLit:phi0690.phi003:4.452>	Quo magis inceptum peragat lucemque relinquat,
<verg. aen. urn:cts:latinLit:phi0690.phi003:4.453>	vidit, turicremis cum dona imponeret aris,
<verg. aen. urn:cts:latinLit:phi0690.phi003:4.454>	horrendum dictu, latices nigrescere sacros,
<verg. aen. urn:cts:latinLit:phi0690.phi003:4.455>	fusaque in obscenum se vertere vina cruorem.
<verg. aen. urn:cts:latinLit:phi0690.phi003:4.456>	Hoc visum nulli, non ipsi effata sorori.
<verg. aen. urn:cts:latinLit:phi0690.phi003:4.457>	Praeterea fuit in tectis de marmore templum
<verg. aen. urn:cts:latinLit:phi0690.phi003:4.458>	coniugis antiqui, miro quod honore colebat,
<verg. aen. urn:cts:latinLit:phi0690.phi003:4.459>	velleribus niveis et festa fronde revinctum:
<verg. aen. urn:cts:latinLit:phi0690.phi003:4.460>	hinc exaudiri voces et verba vocantis
<verg. aen. urn:cts:latinLit:phi0690.phi003:4.461>	visa viri, nox cum terras obscura teneret;
<verg. aen. urn:cts:latinLit:phi0690.phi003:4.462>	solaque culminibus ferali carmine bubo
<verg. aen. urn:cts:latinLit:phi0690.phi003:4.463>	saepe queri et longas in fletum ducere voces;
<verg. aen. urn:cts:latinLit:phi0690.phi003:4.464>	multaque praeterea vatum praedicta priorum
<verg. aen. urn:cts:latinLit:phi0690.phi003:4.465>	terribili monitu horrificant. Agit ipse furentem
<verg. aen. urn:cts:latinLit:phi0690.phi003:4.466>	in somnis ferus Aeneas; semperque relinqui
<verg. aen. urn:cts:latinLit:phi0690.phi003:4.467>	sola sibi, semper longam incomitata videtur
<verg. aen. urn:cts:latinLit:phi0690.phi003:4.468>	ire viam, et Tyrios deserta quaerere terra.
<verg. aen. urn:cts:latinLit:phi0690.phi003:4.469>	Eumenidum veluti demens videt agmina Pentheus,
<verg. aen. urn:cts:latinLit:phi0690.phi003:4.470>	et solem geminum et duplicis se ostendere Thebas;
<verg. aen. urn:cts:latinLit:phi0690.phi003:4.471>	aut Agamemnonius scaenis agitatus Orestes
<verg. aen. urn:cts:latinLit:phi0690.phi003:4.472>	armatam facibus matrem et serpentibus atris
<verg. aen. urn:cts:latinLit:phi0690.phi003:4.473>	cum fugit, ultricesque sedent in limine Dirae.
<verg. aen. urn:cts:latinLit:phi0690.phi003:4.474>	Ergo ubi concepit furias evicta dolore
<verg. aen. urn:cts:latinLit:phi0690.phi003:4.475>	decrevitque mori, tempus secum ipsa modumque
<verg. aen. urn:cts:latinLit:phi0690.phi003:4.476>	exigit, et, maestam dictis adgressa sororem,
<verg. aen. urn:cts:latinLit:phi0690.phi003:4.477>	consilium voltu tegit, ac spem fronte serenat:
<verg. aen. urn:cts:latinLit:phi0690.phi003:4.478>	"Inveni, germana, viam---gratare sorori---
<verg. aen. urn:cts:latinLit:phi0690.phi003:4.479>	quae mihi reddat eum, vel eo me solvat amantem.
<verg. aen. urn:cts:latinLit:phi0690.phi003:4.480>	Oceani finem iuxta solemque cadentem
<verg. aen. urn:cts:latinLit:phi0690.phi003:4.481>	ultimus Aethiopum locus est, ubi maxumus Atlas
<verg. aen. urn:cts:latinLit:phi0690.phi003:4.482>	axem humero torquet stellis ardentibus aptum:
<verg. aen. urn:cts:latinLit:phi0690.phi003:4.483>	hinc mihi Massylae gentis monstrata sacerdos,
<verg. aen. urn:cts:latinLit:phi0690.phi003:4.484>	Hesperidum templi custos, epulasque draconi
<verg. aen. urn:cts:latinLit:phi0690.phi003:4.485>	quae dabat, et sacros servabat in arbore ramos,
<verg. aen. urn:cts:latinLit:phi0690.phi003:4.486>	spargens umida mella soporiferumque papaver.
<verg. aen. urn:cts:latinLit:phi0690.phi003:4.487>	Haec se carminibus promittit solvere mentes
<verg. aen. urn:cts:latinLit:phi0690.phi003:4.488>	quas velit, ast aliis duras immittere curas,
<verg. aen. urn:cts:latinLit:phi0690.phi003:4.489>	sistere aquam fluviis, et vertere sidera retro;
<verg. aen. urn:cts:latinLit:phi0690.phi003:4.490>	nocturnosque movet Manis: mugire videbis
<verg. aen. urn:cts:latinLit:phi0690.phi003:4.491>	sub pedibus terram, et descendere montibus ornos.
<verg. aen. urn:cts:latinLit:phi0690.phi003:4.492>	Testor, cara, deos et te, germana, tuumque
<verg. aen. urn:cts:latinLit:phi0690.phi003:4.493>	dulce caput, magicas invitam accingier artes.
<verg. aen. urn:cts:latinLit:phi0690.phi003:4.494>	Tu secreta pyram tecto interiore sub auras
<verg. aen. urn:cts:latinLit:phi0690.phi003:4.495>	erige, et arma viri, thalamo quae fixa reliquit
<verg. aen. urn:cts:latinLit:phi0690.phi003:4.496>	impius, exuviasque omnis, lectumque iugalem,
<verg. aen. urn:cts:latinLit:phi0690.phi003:4.497>	quo perii, superimponas: abolere nefandi
<verg. aen. urn:cts:latinLit:phi0690.phi003:4.498>	cuncta viri monumenta iuvat, monstratque sacerdos."
<verg. aen. urn:cts:latinLit:phi0690.phi003:4.499>	Haec effata silet; pallor simul occupat ora.
<verg. aen. urn:cts:latinLit:phi0690.phi003:4.500>	Non tamen Anna novis praetexere funera sacris
<verg. aen. urn:cts:latinLit:phi0690.phi003:4.501>	germanam credit, nec tantos mente furores
<verg. aen. urn:cts:latinLit:phi0690.phi003:4.502>	concipit, aut graviora timet, quam morte Sychaei:
<verg. aen. urn:cts:latinLit:phi0690.phi003:4.503>	ergo iussa parat.
<verg. aen. urn:cts:latinLit:phi0690.phi003:4.504>	At regina, pyra penetrali in sede sub auras
<verg. aen. urn:cts:latinLit:phi0690.phi003:4.505>	erecta ingenti taedis atque ilice secta,
<verg. aen. urn:cts:latinLit:phi0690.phi003:4.506>	intenditque locum sertis, et fronde coronat
<verg. aen. urn:cts:latinLit:phi0690.phi003:4.507>	funerea; super exuvias ensemque relictum
<verg. aen. urn:cts:latinLit:phi0690.phi003:4.508>	effigiemque toro locat, haud ignara futuri.
<verg. aen. urn:cts:latinLit:phi0690.phi003:4.509>	Stant arae circum, et crines effusa sacerdos
<verg. aen. urn:cts:latinLit:phi0690.phi003:4.510>	ter centum tonat ore deos, Erebumque Chaosque,
<verg. aen. urn:cts:latinLit:phi0690.phi003:4.511>	tergeminamque Hecaten, tria virginis ora Dianae.
<verg. aen. urn:cts:latinLit:phi0690.phi003:4.512>	Sparserat et latices simulatos fontis Averni,
<verg. aen. urn:cts:latinLit:phi0690.phi003:4.513>	falcibus et messae ad lunam quaeruntur anis
<verg. aen. urn:cts:latinLit:phi0690.phi003:4.514>	pubentes herbae nigri cum lacte veneni;
<verg. aen. urn:cts:latinLit:phi0690.phi003:4.515>	quaeritur et nascentis equi de fronte revolsus
<verg. aen. urn:cts:latinLit:phi0690.phi003:4.516>	et matri praereptus amor.
<verg. aen. urn:cts:latinLit:phi0690.phi003:4.517>	Ipsa mola manibusque piis altaria iuxta,
<verg. aen. urn:cts:latinLit:phi0690.phi003:4.518>	unum exuta pedem vinclis, in veste recincta,
<verg. aen. urn:cts:latinLit:phi0690.phi003:4.519>	testatur moritura deos et conscia fati
<verg. aen. urn:cts:latinLit:phi0690.phi003:4.520>	sidera; tum, si quod non aequo foedere amantes
<verg. aen. urn:cts:latinLit:phi0690.phi003:4.521>	curae numen habet iustumque memorque, precatur.
<verg. aen. urn:cts:latinLit:phi0690.phi003:4.522>	Nox erat, et placidum carpebant fessa soporem
<verg. aen. urn:cts:latinLit:phi0690.phi003:4.523>	corpora per terras, silvaeque et saeva quierant
<verg. aen. urn:cts:latinLit:phi0690.phi003:4.524>	aequora: cum medio volvuntur sidera lapsu,
<verg. aen. urn:cts:latinLit:phi0690.phi003:4.525>	cum tacet omnis ager, pecudes pictaeque volucres,
<verg. aen. urn:cts:latinLit:phi0690.phi003:4.526>	quaeque lacus late liquidos, quaeque aspera dumis
<verg. aen. urn:cts:latinLit:phi0690.phi003:4.527>	rura tenent, somno positae sub nocte silenti
<verg. aen. urn:cts:latinLit:phi0690.phi003:4.528>	[lenibant curas, et corda oblita laborum].
<verg. aen. urn:cts:latinLit:phi0690.phi003:4.529>	At non infelix animi Phoenissa, nec umquam
<verg. aen. urn:cts:latinLit:phi0690.phi003:4.530>	Solvitur in somnos, oculisve aut pectore noctem
<verg. aen. urn:cts:latinLit:phi0690.phi003:4.531>	accipit: ingeminant curae, rursusque resurgens
<verg. aen. urn:cts:latinLit:phi0690.phi003:4.532>	saevit amor, magnoque irarum fluctuat aestu.
<verg. aen. urn:cts:latinLit:phi0690.phi003:4.533>	Sic adeo insistit, secumque ita corde volutat:
<verg. aen. urn:cts:latinLit:phi0690.phi003:4.534>	"En, quid ago? Rursusne procos inrisa priores
<verg. aen. urn:cts:latinLit:phi0690.phi003:4.535>	experiar, Nomadumque petam conubia supplex,
<verg. aen. urn:cts:latinLit:phi0690.phi003:4.536>	quos ego sim totiens iam dedignata maritos?
<verg. aen. urn:cts:latinLit:phi0690.phi003:4.537>	Iliacas igitur classes atque ultima Teucrum
<verg. aen. urn:cts:latinLit:phi0690.phi003:4.538>	iussa sequar? Quiane auxilio iuvat ante levatos,
<verg. aen. urn:cts:latinLit:phi0690.phi003:4.539>	et bene apud memores veteris stat gratia facti?
<verg. aen. urn:cts:latinLit:phi0690.phi003:4.540>	Quis me autem, fac velle, sinet, ratibusve superbis
<verg. aen. urn:cts:latinLit:phi0690.phi003:4.541>	invisam accipiet? Nescis heu, perdita, necdum
<verg. aen. urn:cts:latinLit:phi0690.phi003:4.542>	Laomedonteae sentis periuria gentis?
<verg. aen. urn:cts:latinLit:phi0690.phi003:4.543>	Quid tum, sola fuga nautas comitabor ovantes,
<verg. aen. urn:cts:latinLit:phi0690.phi003:4.544>	an Tyriis omnique manu stipata meorum
<verg. aen. urn:cts:latinLit:phi0690.phi003:4.545>	inferar, et, quos Sidonia vix urbe revelli,
<verg. aen. urn:cts:latinLit:phi0690.phi003:4.546>	rursus agam pelago, et ventis dare vela iubebo?
<verg. aen. urn:cts:latinLit:phi0690.phi003:4.547>	Quin morere, ut merita es, ferroque averte dolorem.
<verg. aen. urn:cts:latinLit:phi0690.phi003:4.548>	Tu lacrimis evicta meis, tu prima furentem
<verg. aen. urn:cts:latinLit:phi0690.phi003:4.549>	his, germana, malis oneras atque obicis hosti.
<verg. aen. urn:cts:latinLit:phi0690.phi003:4.550>	Non licuit thalami expertem sine crimine vitam
<verg. aen. urn:cts:latinLit:phi0690.phi003:4.551>	degere, more ferae, tales nec tangere curas!
<verg. aen. urn:cts:latinLit:phi0690.phi003:4.552>	Non servata fides cineri promissa Sychaeo!"
<verg. aen. urn:cts:latinLit:phi0690.phi003:4.553>	Tantos illa suo rumpebat pectore questus.
<verg. aen. urn:cts:latinLit:phi0690.phi003:4.554>	Aeneas celsa in puppi, iam certus eundi,
<verg. aen. urn:cts:latinLit:phi0690.phi003:4.555>	carpebat somnos, rebus iam rite paratis.
<verg. aen. urn:cts:latinLit:phi0690.phi003:4.556>	Huic se forma dei voltu redeuntis eodem
<verg. aen. urn:cts:latinLit:phi0690.phi003:4.557>	obtulit in somnis, rursusque ita visa monere est---
<verg. aen. urn:cts:latinLit:phi0690.phi003:4.558>	omnia Mercurio similis, vocemque coloremque
<verg. aen. urn:cts:latinLit:phi0690.phi003:4.559>	et crinis flavos et membra decora iuventa:
<verg. aen. urn:cts:latinLit:phi0690.phi003:4.560>	"Nate dea, potes hoc sub casu ducere somnos,
<verg. aen. urn:cts:latinLit:phi0690.phi003:4.561>	nec, quae te circum stent deinde pericula, cernis,
<verg. aen. urn:cts:latinLit:phi0690.phi003:4.562>	demens, nec Zephyros audis spirare secundos?
<verg. aen. urn:cts:latinLit:phi0690.phi003:4.563>	Illa dolos dirumque nefas in pectore versat,
<verg. aen. urn:cts:latinLit:phi0690.phi003:4.564>	certa mori, varioque irarum fluctuat aestu.
<verg. aen. urn:cts:latinLit:phi0690.phi003:4.565>	Non fugis hinc praeceps, dum praecipitare potestas?
<verg. aen. urn:cts:latinLit:phi0690.phi003:4.566>	Iam mare turbari trabibus, saevasque videbis
<verg. aen. urn:cts:latinLit:phi0690.phi003:4.567>	conlucere faces, iam fervere litora flammis,
<verg. aen. urn:cts:latinLit:phi0690.phi003:4.568>	si te his attigerit terris Aurora morantem.
<verg. aen. urn:cts:latinLit:phi0690.phi003:4.569>	Heia age, rumpe moras. Varium et mutabile semper
<verg. aen. urn:cts:latinLit:phi0690.phi003:4.570>	femina." Sic fatus, nocti se immiscuit atrae.
<verg. aen. urn:cts:latinLit:phi0690.phi003:4.571>	Tum vero Aeneas, subitis exterritus umbris,
<verg. aen. urn:cts:latinLit:phi0690.phi003:4.572>	corripit e somno corpus, sociosque fatigat:
<verg. aen. urn:cts:latinLit:phi0690.phi003:4.573>	"Praecipites vigilate, viri, et considite transtris;
<verg. aen. urn:cts:latinLit:phi0690.phi003:4.574>	solvite vela citi. Deus aethere missus ab alto
<verg. aen. urn:cts:latinLit:phi0690.phi003:4.575>	festinare fugam tortosque incidere funes
<verg. aen. urn:cts:latinLit:phi0690.phi003:4.576>	ecce iterum stimulat. Sequimur te, sancte deorum,
<verg. aen. urn:cts:latinLit:phi0690.phi003:4.577>	quisquis es, imperioque iterum paremus ovantes.
<verg. aen. urn:cts:latinLit:phi0690.phi003:4.578>	Adsis o placidusque iuves, et sidera caelo
<verg. aen. urn:cts:latinLit:phi0690.phi003:4.579>	dextra feras." Dixit, vaginaque eripit ensem
<verg. aen. urn:cts:latinLit:phi0690.phi003:4.580>	fulmineum, strictoque ferit retinacula ferro.
<verg. aen. urn:cts:latinLit:phi0690.phi003:4.581>	Idem omnes simul ardor habet, rapiuntque ruuntque;
<verg. aen. urn:cts:latinLit:phi0690.phi003:4.582>	litora deseruere; latet sub classibus aequor;
<verg. aen. urn:cts:latinLit:phi0690.phi003:4.583>	adnixi torquent spumas et caerula verrunt.
<verg. aen. urn:cts:latinLit:phi0690.phi003:4.584>	Et iam prima novo spargebat lumine terras
<verg. aen. urn:cts:latinLit:phi0690.phi003:4.585>	Tithoni croceum linquens Aurora cubile.
<verg. aen. urn:cts:latinLit:phi0690.phi003:4.586>	Regina e speculis ut primum albescere lucem
<verg. aen. urn:cts:latinLit:phi0690.phi003:4.587>	vidit, et aequatis classem procedere velis,
<verg. aen. urn:cts:latinLit:phi0690.phi003:4.588>	litoraque et vacuos sensit sine remige portus,
<verg. aen. urn:cts:latinLit:phi0690.phi003:4.589>	terque quaterque manu pectus percussa decorum,
<verg. aen. urn:cts:latinLit:phi0690.phi003:4.590>	flaventesque abscissa comas, "Pro Iuppiter, ibit
<verg. aen. urn:cts:latinLit:phi0690.phi003:4.591>	hic" ait "et nostris inluserit advena regnis?
<verg. aen. urn:cts:latinLit:phi0690.phi003:4.592>	Non arma expedient, totaque ex urbe sequentur,
<verg. aen. urn:cts:latinLit:phi0690.phi003:4.593>	deripientque rates alii navalibus? Ite,
<verg. aen. urn:cts:latinLit:phi0690.phi003:4.594>	ferte citi flammas, date vela, impellite remos!---
<verg. aen. urn:cts:latinLit:phi0690.phi003:4.595>	Quid loquor, aut ubi sum? Quae mentem insania mutat?
<verg. aen. urn:cts:latinLit:phi0690.phi003:4.596>	Infelix Dido, nunc te facta impia tangunt.
<verg. aen. urn:cts:latinLit:phi0690.phi003:4.597>	Tum decuit, cum sceptra dabas.---En dextra fidesque,
<verg. aen. urn:cts:latinLit:phi0690.phi003:4.598>	quem secum patrios aiunt portare Penates,
<verg. aen. urn:cts:latinLit:phi0690.phi003:4.599>	quem subiisse umeris confectum aetate parentem!
<verg. aen. urn:cts:latinLit:phi0690.phi003:4.600>	Non potui abreptum divellere corpus, et undis
<verg. aen. urn:cts:latinLit:phi0690.phi003:4.601>	spargere? Non socios, non ipsum absumere ferro
<verg. aen. urn:cts:latinLit:phi0690.phi003:4.602>	Ascanium, patriisque epulandum ponere mensis?---
<verg. aen. urn:cts:latinLit:phi0690.phi003:4.603>	Verum anceps pugnae fuerat fortuna:---fuisset.
<verg. aen. urn:cts:latinLit:phi0690.phi003:4.604>	Quem metui moritura? Faces in castra tulissem,
<verg. aen. urn:cts:latinLit:phi0690.phi003:4.605>	implessemque foros flammis, natumque patremque
<verg. aen. urn:cts:latinLit:phi0690.phi003:4.606>	cum genere extinxem, memet super ipsa dedissem.
<verg. aen. urn:cts:latinLit:phi0690.phi003:4.607>	"Sol, qui terrarum flammis opera omnia lustras,
<verg. aen. urn:cts:latinLit:phi0690.phi003:4.608>	tuque harum interpres curarum et conscia Iuno,
<verg. aen. urn:cts:latinLit:phi0690.phi003:4.609>	nocturnisque Hecate triviis ululata per urbes,
<verg. aen. urn:cts:latinLit:phi0690.phi003:4.610>	et Dirae ultrices, et di morientis Elissae,
<verg. aen. urn:cts:latinLit:phi0690.phi003:4.611>	accipite haec, meritumque malis advertite numen,
<verg. aen. urn:cts:latinLit:phi0690.phi003:4.612>	et nostras audite preces. Si tangere portus
<verg. aen. urn:cts:latinLit:phi0690.phi003:4.613>	infandum caput ac terris adnare necesse est,
<verg. aen. urn:cts:latinLit:phi0690.phi003:4.614>	et sic fata Iovis poscunt, hic terminus haeret:
<verg. aen. urn:cts:latinLit:phi0690.phi003:4.615>	at bello audacis populi vexatus et armis,
<verg. aen. urn:cts:latinLit:phi0690.phi003:4.616>	finibus extorris, complexu avulsus Iuli,
<verg. aen. urn:cts:latinLit:phi0690.phi003:4.617>	auxilium imploret, videatque indigna suorum
<verg. aen. urn:cts:latinLit:phi0690.phi003:4.618>	funera; nec, cum se sub leges pacis iniquae
<verg. aen. urn:cts:latinLit:phi0690.phi003:4.619>	tradiderit, regno aut optata luce fruatur,
<verg. aen. urn:cts:latinLit:phi0690.phi003:4.620>	sed cadat ante diem, mediaque inhumatus harena.
<verg. aen. urn:cts:latinLit:phi0690.phi003:4.621>	Haec precor, hanc vocem extremam cum sanguine fundo.
<verg. aen. urn:cts:latinLit:phi0690.phi003:4.622>	Tum vos, o Tyrii, stirpem et genus omne futurum
<verg. aen. urn:cts:latinLit:phi0690.phi003:4.623>	exercete odiis, cinerique haec mittite nostro
<verg. aen. urn:cts:latinLit:phi0690.phi003:4.624>	munera. Nullus amor populis, nec foedera sunto.
<verg. aen. urn:cts:latinLit:phi0690.phi003:4.625>	Exoriare aliquis nostris ex ossibus ultor,
<verg. aen. urn:cts:latinLit:phi0690.phi003:4.626>	qui face Dardanios ferroque sequare colonos,
<verg. aen. urn:cts:latinLit:phi0690.phi003:4.627>	nunc, olim, quocumque dabunt se tempore vires.
<verg. aen. urn:cts:latinLit:phi0690.phi003:4.628>	Litora litoribus contraria, fluctibus undas
<verg. aen. urn:cts:latinLit:phi0690.phi003:4.629>	imprecor, arma armis; pugnent ipsique nepotesque."
<verg. aen. urn:cts:latinLit:phi0690.phi003:4.630>	Haec ait, et partis animum versabat in omnis,
<verg. aen. urn:cts:latinLit:phi0690.phi003:4.631>	invisam quaerens quam primum abrumpere lucem.
<verg. aen. urn:cts:latinLit:phi0690.phi003:4.632>	Tum breviter Barcen nutricem adfata Sychaei;
<verg. aen. urn:cts:latinLit:phi0690.phi003:4.633>	namque suam patria antiqua cinis ater habebat:
<verg. aen. urn:cts:latinLit:phi0690.phi003:4.634>	"Annam cara mihi nutrix huc siste sororem;
<verg. aen. urn:cts:latinLit:phi0690.phi003:4.635>	dic corpus properet fluviali spargere lympha,
<verg. aen. urn:cts:latinLit:phi0690.phi003:4.636>	et pecudes secum et monstrata piacula ducat:
<verg. aen. urn:cts:latinLit:phi0690.phi003:4.637>	sic veniat; tuque ipsa pia tege tempora vitta.
<verg. aen. urn:cts:latinLit:phi0690.phi003:4.638>	Sacra Iovi Stygio, quae rite incepta paravi,
<verg. aen. urn:cts:latinLit:phi0690.phi003:4.639>	perficere est animus, finemque imponere curis,
<verg. aen. urn:cts:latinLit:phi0690.phi003:4.640>	Dardaniique rogum capitis permittere flammae."
<verg. aen. urn:cts:latinLit:phi0690.phi003:4.641>	Sic ait: illa gradum studio celerabat anili.
<verg. aen. urn:cts:latinLit:phi0690.phi003:4.642>	At trepida, et coeptis immanibus effera Dido,
<verg. aen. urn:cts:latinLit:phi0690.phi003:4.643>	sanguineam volvens aciem, maculisque trementis
<verg. aen. urn:cts:latinLit:phi0690.phi003:4.644>	interfusa genas, et pallida morte futura,
<verg. aen. urn:cts:latinLit:phi0690.phi003:4.645>	interiora domus inrumpit limina, et altos
<verg. aen. urn:cts:latinLit:phi0690.phi003:4.646>	conscendit furibunda rogos, ensemque recludit
<verg. aen. urn:cts:latinLit:phi0690.phi003:4.647>	Dardanium, non hos quaesitum munus in usus.
<verg. aen. urn:cts:latinLit:phi0690.phi003:4.648>	Hic, postquam Iliacas vestes notumque cubile
<verg. aen. urn:cts:latinLit:phi0690.phi003:4.649>	conspexit, paulum lacrimis et mente morata,
<verg. aen. urn:cts:latinLit:phi0690.phi003:4.650>	incubuitque toro, dixitque novissima verba:
<verg. aen. urn:cts:latinLit:phi0690.phi003:4.651>	"Dulces exuviae, dum fata deusque sinebant,
<verg. aen. urn:cts:latinLit:phi0690.phi003:4.652>	accipite hanc animam, meque his exsolvite curis.
<verg. aen. urn:cts:latinLit:phi0690.phi003:4.653>	Vixi, et, quem dederat cursum fortuna, peregi,
<verg. aen. urn:cts:latinLit:phi0690.phi003:4.654>	et nunc magna mei sub terras ibit imago.
<verg. aen. urn:cts:latinLit:phi0690.phi003:4.655>	Urbem praeclaram statui; mea moenia vidi;
<verg. aen. urn:cts:latinLit:phi0690.phi003:4.656>	ulta virum, poenas inimico a fratre recepi;
<verg. aen. urn:cts:latinLit:phi0690.phi003:4.657>	felix, heu nimium felix, si litora tantum
<verg. aen. urn:cts:latinLit:phi0690.phi003:4.658>	numquam Dardaniae tetigissent nostra carinae!"
<verg. aen. urn:cts:latinLit:phi0690.phi003:4.659>	Dixit, et, os impressa toro, "Moriemur inultae,
<verg. aen. urn:cts:latinLit:phi0690.phi003:4.660>	sed moriamur" ait. "Sic, sic iuvat ire sub umbras:
<verg. aen. urn:cts:latinLit:phi0690.phi003:4.661>	Hauriat hunc oculis ignem crudelis ab alto
<verg. aen. urn:cts:latinLit:phi0690.phi003:4.662>	Dardanus, et nostrae secum ferat omina mortis."
<verg. aen. urn:cts:latinLit:phi0690.phi003:4.663>	Dixerat; atque illam media inter talia ferro
<verg. aen. urn:cts:latinLit:phi0690.phi003:4.664>	conlapsam aspiciunt comites, ensemque cruore
<verg. aen. urn:cts:latinLit:phi0690.phi003:4.665>	spumantem, sparsasque manus. It clamor ad alta
<verg. aen. urn:cts:latinLit:phi0690.phi003:4.666>	atria; concussam bacchatur Fama per urbem.
<verg. aen. urn:cts:latinLit:phi0690.phi003:4.667>	Lamentis gemituque et femineo ululatu
<verg. aen. urn:cts:latinLit:phi0690.phi003:4.668>	tecta fremunt; resonat magnis plangoribus aether,
<verg. aen. urn:cts:latinLit:phi0690.phi003:4.669>	non aliter, quam si immissis ruat hostibus omnis
<verg. aen. urn:cts:latinLit:phi0690.phi003:4.670>	Karthago aut antiqua Tyros, flammaeque furentes
<verg. aen. urn:cts:latinLit:phi0690.phi003:4.671>	culmina perque hominum volvantur perque deorum.
<verg. aen. urn:cts:latinLit:phi0690.phi003:4.672>	Audiit exanimis, trepidoque exterrita cursu
<verg. aen. urn:cts:latinLit:phi0690.phi003:4.673>	unguibus ora soror foedans et pectora pugnis
<verg. aen. urn:cts:latinLit:phi0690.phi003:4.674>	per medios ruit, ac morientem nomine clamat:
<verg. aen. urn:cts:latinLit:phi0690.phi003:4.675>	"Hoc illud, germana, fuit? Me fraude petebas?
<verg. aen. urn:cts:latinLit:phi0690.phi003:4.676>	Hoc rogus iste mihi, hoc ignes araeque parabant?
<verg. aen. urn:cts:latinLit:phi0690.phi003:4.677>	Quid primum deserta querar? Comitemne sororem
<verg. aen. urn:cts:latinLit:phi0690.phi003:4.678>	sprevisti moriens? Eadem me ad fata vocasses:
<verg. aen. urn:cts:latinLit:phi0690.phi003:4.679>	idem ambas ferro dolor, atque eadem hora tulisset.
<verg. aen. urn:cts:latinLit:phi0690.phi003:4.680>	His etiam struxi manibus, patriosque vocavi
<verg. aen. urn:cts:latinLit:phi0690.phi003:4.681>	voce deos, sic te ut posita crudelis abessem?
<verg. aen. urn:cts:latinLit:phi0690.phi003:4.682>	Exstinxti te meque, soror, populumque patresque
<verg. aen. urn:cts:latinLit:phi0690.phi003:4.683>	Sidonios urbemque tuam. Date volnera lymphis
<verg. aen. urn:cts:latinLit:phi0690.phi003:4.684>	abluam, et, extremus si quis super halitus errat,
<verg. aen. urn:cts:latinLit:phi0690.phi003:4.685>	ore legam." Sic fata, gradus evaserat altos,
<verg. aen. urn:cts:latinLit:phi0690.phi003:4.686>	semianimemque sinu germanam amplexa fovebat
<verg. aen. urn:cts:latinLit:phi0690.phi003:4.687>	cum gemitu, atque atros siccabat veste cruores.
<verg. aen. urn:cts:latinLit:phi0690.phi003:4.688>	Illa, graves oculos conata attollere, rursus
<verg. aen. urn:cts:latinLit:phi0690.phi003:4.689>	deficit; infixum stridit sub pectore vulnus.
<verg. aen. urn:cts:latinLit:phi0690.phi003:4.690>	Ter sese attollens cubitoque adnixa levavit;
<verg. aen. urn:cts:latinLit:phi0690.phi003:4.691>	ter revoluta toro est, oculisque errantibus alto
<verg. aen. urn:cts:latinLit:phi0690.phi003:4.692>	quaesivit caelo lucem, ingemuitque reperta.
<verg. aen. urn:cts:latinLit:phi0690.phi003:4.693>	Tum Iuno omnipotens, longum miserata dolorem
<verg. aen. urn:cts:latinLit:phi0690.phi003:4.694>	difficilisque obitus, Irim demisit Olympo,
<verg. aen. urn:cts:latinLit:phi0690.phi003:4.695>	quae luctantem animam nexosque resolveret artus.
<verg. aen. urn:cts:latinLit:phi0690.phi003:4.696>	Nam quia nec fato, merita nec morte peribat,
<verg. aen. urn:cts:latinLit:phi0690.phi003:4.697>	sed misera ante diem, subitoque accensa furore,
<verg. aen. urn:cts:latinLit:phi0690.phi003:4.698>	nondum illi flavum Proserpina vertice crinem
<verg. aen. urn:cts:latinLit:phi0690.phi003:4.699>	abstulerat, Stygioque caput damnaverat Orco.
<verg. aen. urn:cts:latinLit:phi0690.phi003:4.700>	Ergo Iris croceis per caelum roscida pennis,
<verg. aen. urn:cts:latinLit:phi0690.phi003:4.701>	mille trahens varios adverso sole colores,
<verg. aen. urn:cts:latinLit:phi0690.phi003:4.702>	devolat, et supra caput adstitit: "Hunc ego Diti
<verg. aen. urn:cts:latinLit:phi0690.phi003:4.703>	sacrum iussa fero, teque isto corpore solvo."
<verg. aen. urn:cts:latinLit:phi0690.phi003:4.704>	Sic ait, et dextra crinem secat: omnis et una
<verg. aen. urn:cts:latinLit:phi0690.phi003:4.705>	dilapsus calor, atque in ventos vita recessit.

<verg. aen. urn:cts:latinLit:phi0690.phi003:5.1>	Interea medium Aeneas iam classe tenebat
<verg. aen. urn:cts:latinLit:phi0690.phi003:5.2>	certus iter, fluctusque atros Aquilone secabat,
<verg. aen. urn:cts:latinLit:phi0690.phi003:5.3>	moenia respiciens, quae iam infelicis Elissae
<verg. aen. urn:cts:latinLit:phi0690.phi003:5.4>	conlucent flammis. Quae tantum accenderit ignem,
<verg. aen. urn:cts:latinLit:phi0690.phi003:5.5>	causa latet; duri magno sed amore dolores
<verg. aen. urn:cts:latinLit:phi0690.phi003:5.6>	polluto, notumque, furens quid femina possit,
<verg. aen. urn:cts:latinLit:phi0690.phi003:5.7>	triste per augurium Teucrorum pectora ducunt.
<verg. aen. urn:cts:latinLit:phi0690.phi003:5.8>	Ut pelagus tenuere rates, nec iam amplius ulla
<verg. aen. urn:cts:latinLit:phi0690.phi003:5.9>	occurrit tellus, maria undique et undique caelum,
<verg. aen. urn:cts:latinLit:phi0690.phi003:5.10>	olli caeruleus supra caput adstitit imber,
<verg. aen. urn:cts:latinLit:phi0690.phi003:5.11>	noctem hiememque ferens, et inhorruit unda tenebris.
<verg. aen. urn:cts:latinLit:phi0690.phi003:5.12>	Ipse gubernator puppi Palinurus ab alta:
<verg. aen. urn:cts:latinLit:phi0690.phi003:5.13>	"Heu! quianam tanti cinxerunt aethera nimbi?
<verg. aen. urn:cts:latinLit:phi0690.phi003:5.14>	Quidve, pater Neptune, paras?" Sic deinde locutus
<verg. aen. urn:cts:latinLit:phi0690.phi003:5.15>	colligere arma iubet validisque incumbere remis,
<verg. aen. urn:cts:latinLit:phi0690.phi003:5.16>	obliquatque sinus in ventum, ac talia fatur:
<verg. aen. urn:cts:latinLit:phi0690.phi003:5.17>	"Magnanime Aenea, non, si mihi Iuppiter auctor
<verg. aen. urn:cts:latinLit:phi0690.phi003:5.18>	spondeat, hoc sperem Italiam contingere caelo.
<verg. aen. urn:cts:latinLit:phi0690.phi003:5.19>	Mutati transversa fremunt et vespere ab atro
<verg. aen. urn:cts:latinLit:phi0690.phi003:5.20>	consurgunt venti, atque in nubem cogitur ar.
<verg. aen. urn:cts:latinLit:phi0690.phi003:5.21>	Nec nos obniti contra, nec tendere tantum
<verg. aen. urn:cts:latinLit:phi0690.phi003:5.22>	sufficimus. Superat quoniam Fortuna, sequamur,
<verg. aen. urn:cts:latinLit:phi0690.phi003:5.23>	quoque vocat, vertamus iter. Nec litora longe
<verg. aen. urn:cts:latinLit:phi0690.phi003:5.24>	fida reor fraterna Erycis portusque Sicanos,
<verg. aen. urn:cts:latinLit:phi0690.phi003:5.25>	si modo rite memor servata remetior astra."
<verg. aen. urn:cts:latinLit:phi0690.phi003:5.26>	Tum pius Aeneas: "Equidem sic poscere ventos
<verg. aen. urn:cts:latinLit:phi0690.phi003:5.27>	iamdudum et frustra cerno te tendere contra:
<verg. aen. urn:cts:latinLit:phi0690.phi003:5.28>	Flecte viam velis. An sit mihi gratior ulla,
<verg. aen. urn:cts:latinLit:phi0690.phi003:5.29>	quove magis fessas optem demittere naves,
<verg. aen. urn:cts:latinLit:phi0690.phi003:5.30>	quam quae Dardanium tellus mihi servat Acesten,
<verg. aen. urn:cts:latinLit:phi0690.phi003:5.31>	et patris Anchisae gremio complectitur ossa?"
<verg. aen. urn:cts:latinLit:phi0690.phi003:5.32>	Haec ubi dicta, petunt portus, et vela secundi
<verg. aen. urn:cts:latinLit:phi0690.phi003:5.33>	intendunt Zephyri; fertur cita gurgite classis,
<verg. aen. urn:cts:latinLit:phi0690.phi003:5.34>	et tandem laeti notae advertuntur harenae.
<verg. aen. urn:cts:latinLit:phi0690.phi003:5.35>	At procul ex celso miratus vertice montis
<verg. aen. urn:cts:latinLit:phi0690.phi003:5.36>	adventum sociasque rates occurrit Acestes,
<verg. aen. urn:cts:latinLit:phi0690.phi003:5.37>	horridus in iaculis et pelle Libystidis ursae,
<verg. aen. urn:cts:latinLit:phi0690.phi003:5.38>	Troa Criniso conceptum flumine mater
<verg. aen. urn:cts:latinLit:phi0690.phi003:5.39>	quem genuit: veterum non immemor ille parentum
<verg. aen. urn:cts:latinLit:phi0690.phi003:5.40>	gratatur reduces, et gaza laetus agresti
<verg. aen. urn:cts:latinLit:phi0690.phi003:5.41>	excipit, ac fessos opibus solatur amicis.
<verg. aen. urn:cts:latinLit:phi0690.phi003:5.42>	Postera cum primo stellas Oriente fugarat
<verg. aen. urn:cts:latinLit:phi0690.phi003:5.43>	clara dies, socios in coetum litore ab omni
<verg. aen. urn:cts:latinLit:phi0690.phi003:5.44>	advocat Aeneas, tumulique ex aggere fatur:
<verg. aen. urn:cts:latinLit:phi0690.phi003:5.45>	"Dardanidae magni, genus alto a sanguine divom,
<verg. aen. urn:cts:latinLit:phi0690.phi003:5.46>	annuus exactis completur mensibus orbis,
<verg. aen. urn:cts:latinLit:phi0690.phi003:5.47>	ex quo reliquias divinique ossa parentis
<verg. aen. urn:cts:latinLit:phi0690.phi003:5.48>	Condidimus terra maestasque sacravimus aras.
<verg. aen. urn:cts:latinLit:phi0690.phi003:5.49>	Iamque dies, nisi fallor, adest, quem semper acerbum,
<verg. aen. urn:cts:latinLit:phi0690.phi003:5.50>	semper honoratum---sic di voluistis---habebo.
<verg. aen. urn:cts:latinLit:phi0690.phi003:5.51>	Hunc ego Gaetulis agerem si Syrtibus exsul,
<verg. aen. urn:cts:latinLit:phi0690.phi003:5.52>	Argolicove mari deprensus et urbe Mycenae;
<verg. aen. urn:cts:latinLit:phi0690.phi003:5.53>	annua vota tamen sollemnisque ordine pompas
<verg. aen. urn:cts:latinLit:phi0690.phi003:5.54>	exsequerer, strueremque suis altaria donis.
<verg. aen. urn:cts:latinLit:phi0690.phi003:5.55>	Nunc ultro ad cineres ipsius et ossa parentis,
<verg. aen. urn:cts:latinLit:phi0690.phi003:5.56>	haud equidem sine mente, reor, sine numine divom,
<verg. aen. urn:cts:latinLit:phi0690.phi003:5.57>	adsumus et portus delati intramus amicos.
<verg. aen. urn:cts:latinLit:phi0690.phi003:5.58>	Ergo agite, et laetum cuncti celebremus honorem;
<verg. aen. urn:cts:latinLit:phi0690.phi003:5.59>	poscamus ventos; atque haec me sacra quotannis
<verg. aen. urn:cts:latinLit:phi0690.phi003:5.60>	urbe velit posita templis sibi ferre dicatis.
<verg. aen. urn:cts:latinLit:phi0690.phi003:5.61>	Bina boum vobis Troia generatus Acestes
<verg. aen. urn:cts:latinLit:phi0690.phi003:5.62>	dat numero capita in naves; adhibete Penates
<verg. aen. urn:cts:latinLit:phi0690.phi003:5.63>	et patrios epulis et quos colit hospes Acestes.
<verg. aen. urn:cts:latinLit:phi0690.phi003:5.64>	Praeterea, si nona diem mortalibus almum
<verg. aen. urn:cts:latinLit:phi0690.phi003:5.65>	Aurora extulerit radiisque retexerit orbem,
<verg. aen. urn:cts:latinLit:phi0690.phi003:5.66>	prima citae Teucris ponam certamina classis;
<verg. aen. urn:cts:latinLit:phi0690.phi003:5.67>	quique pedum cursu valet, et qui viribus audax
<verg. aen. urn:cts:latinLit:phi0690.phi003:5.68>	aut iaculo incedit melior levibusque sagittis,
<verg. aen. urn:cts:latinLit:phi0690.phi003:5.69>	seu crudo fidit pugnam committere caestu,
<verg. aen. urn:cts:latinLit:phi0690.phi003:5.70>	cuncti adsint, meritaeque exspectent praemia palmae.
<verg. aen. urn:cts:latinLit:phi0690.phi003:5.71>	Ore favete omnes, et cingite tempora ramis."
<verg. aen. urn:cts:latinLit:phi0690.phi003:5.72>	Sic fatus, velat materna tempora myrto;
<verg. aen. urn:cts:latinLit:phi0690.phi003:5.73>	hoc Elymus facit, hoc aevi maturus Acestes,
<verg. aen. urn:cts:latinLit:phi0690.phi003:5.74>	hoc puer Ascanius, sequitur quos cetera pubes.
<verg. aen. urn:cts:latinLit:phi0690.phi003:5.75>	Ille e concilio multis cum milibus ibat
<verg. aen. urn:cts:latinLit:phi0690.phi003:5.76>	ad tumulum, magna medius comitante caterva.
<verg. aen. urn:cts:latinLit:phi0690.phi003:5.77>	Hic duo rite mero libans carchesia Baccho
<verg. aen. urn:cts:latinLit:phi0690.phi003:5.78>	fundit humi, duo lacte novo, duo sanguine sacro,
<verg. aen. urn:cts:latinLit:phi0690.phi003:5.79>	purpureosque iacit flores, ac talia fatur:
<verg. aen. urn:cts:latinLit:phi0690.phi003:5.80>	"Salve, sancte parens: iterum salvete, recepti
<verg. aen. urn:cts:latinLit:phi0690.phi003:5.81>	nequiquam cineres, animaeque umbraeque paternae.
<verg. aen. urn:cts:latinLit:phi0690.phi003:5.82>	Non licuit fines Italos fataliaque arva,
<verg. aen. urn:cts:latinLit:phi0690.phi003:5.83>	nec tecum Ausonium (quicumque est) quaerere Thybrim."
<verg. aen. urn:cts:latinLit:phi0690.phi003:5.84>	Dixerat haec, adytis cum lubricus anguis ab imis
<verg. aen. urn:cts:latinLit:phi0690.phi003:5.85>	septem ingens gyros, septena volumina traxit,
<verg. aen. urn:cts:latinLit:phi0690.phi003:5.86>	amplexus placide tumulum lapsusque per aras,
<verg. aen. urn:cts:latinLit:phi0690.phi003:5.87>	caeruleae cui terga notae, maculosus et auro
<verg. aen. urn:cts:latinLit:phi0690.phi003:5.88>	squamam incendebat fulgor, ceu nubibus arcus
<verg. aen. urn:cts:latinLit:phi0690.phi003:5.89>	mille iacit varios adverso sole colores.
<verg. aen. urn:cts:latinLit:phi0690.phi003:5.90>	Obstipuit visu Aeneas. Ille agmine longo
<verg. aen. urn:cts:latinLit:phi0690.phi003:5.91>	tandem inter pateras et levia pocula serpens
<verg. aen. urn:cts:latinLit:phi0690.phi003:5.92>	libavitque dapes, rursusque innoxius imo
<verg. aen. urn:cts:latinLit:phi0690.phi003:5.93>	successit tumulo, et depasta altaria liquit.
<verg. aen. urn:cts:latinLit:phi0690.phi003:5.94>	Hoc magis inceptos genitori instaurat honores,
<verg. aen. urn:cts:latinLit:phi0690.phi003:5.95>	incertus, geniumne loci famulumne parentis
<verg. aen. urn:cts:latinLit:phi0690.phi003:5.96>	esse putet: caedit binas de more bidentes,
<verg. aen. urn:cts:latinLit:phi0690.phi003:5.97>	totque sues, totidem nigrantis terga iuvencos;
<verg. aen. urn:cts:latinLit:phi0690.phi003:5.98>	vinaque fundebat pateris, animamque vocabat
<verg. aen. urn:cts:latinLit:phi0690.phi003:5.99>	Anchisae magni Manisque Acheronte remissos.
<verg. aen. urn:cts:latinLit:phi0690.phi003:5.100>	Nec non et socii, quae cuique est copia, laeti
<verg. aen. urn:cts:latinLit:phi0690.phi003:5.101>	dona ferunt, onerant aras, mactantque iuvencos;
<verg. aen. urn:cts:latinLit:phi0690.phi003:5.102>	ordine aena locant alii, fusique per herbam
<verg. aen. urn:cts:latinLit:phi0690.phi003:5.103>	subiciunt veribus prunas et viscera torrent.
<verg. aen. urn:cts:latinLit:phi0690.phi003:5.104>	Exspectata dies aderat, nonamque serena
<verg. aen. urn:cts:latinLit:phi0690.phi003:5.105>	Auroram Phaethontis equi iam luce vehebant,
<verg. aen. urn:cts:latinLit:phi0690.phi003:5.106>	famaque finitimos et clari nomen Acestae
<verg. aen. urn:cts:latinLit:phi0690.phi003:5.107>	excierat; laeto complerant litora coetu,
<verg. aen. urn:cts:latinLit:phi0690.phi003:5.108>	visuri Aeneadas, pars et certare parati.
<verg. aen. urn:cts:latinLit:phi0690.phi003:5.109>	Munera principio ante oculos circoque locantur
<verg. aen. urn:cts:latinLit:phi0690.phi003:5.110>	in medio, sacri tripodes viridesque coronae,
<verg. aen. urn:cts:latinLit:phi0690.phi003:5.111>	et palmae pretium victoribus, armaque et ostro
<verg. aen. urn:cts:latinLit:phi0690.phi003:5.112>	perfusae vestes, argenti aurique talenta;
<verg. aen. urn:cts:latinLit:phi0690.phi003:5.113>	et tuba commissos medio canit aggere ludos.
<verg. aen. urn:cts:latinLit:phi0690.phi003:5.114>	Prima pares ineunt gravibus certamina remis
<verg. aen. urn:cts:latinLit:phi0690.phi003:5.115>	quattuor ex omni delectae classe carinae.
<verg. aen. urn:cts:latinLit:phi0690.phi003:5.116>	Velocem Mnestheus agit acri remige Pristim,
<verg. aen. urn:cts:latinLit:phi0690.phi003:5.117>	mox Italus Mnestheus, genus a quo nomine Memmi;
<verg. aen. urn:cts:latinLit:phi0690.phi003:5.118>	ingentemque Gyas ingenti mole Chimaeram,
<verg. aen. urn:cts:latinLit:phi0690.phi003:5.119>	urbis opus, triplici pubes quam Dardana versu
<verg. aen. urn:cts:latinLit:phi0690.phi003:5.120>	impellunt, terno consurgunt ordine remi;
<verg. aen. urn:cts:latinLit:phi0690.phi003:5.121>	Sergestusque, domus tenet a quo Sergia nomen,
<verg. aen. urn:cts:latinLit:phi0690.phi003:5.122>	Centauro invehitur magna, Scyllaque Cloanthus
<verg. aen. urn:cts:latinLit:phi0690.phi003:5.123>	caerulea, genus unde tibi, Romane Cluenti.
<verg. aen. urn:cts:latinLit:phi0690.phi003:5.124>	Est procul in pelago saxum spumantia contra
<verg. aen. urn:cts:latinLit:phi0690.phi003:5.125>	litora, quod tumidis submersum tunditur olim
<verg. aen. urn:cts:latinLit:phi0690.phi003:5.126>	fluctibus, hiberni condunt ubi sidera cori;
<verg. aen. urn:cts:latinLit:phi0690.phi003:5.127>	tranquillo silet, immotaque attollitur unda
<verg. aen. urn:cts:latinLit:phi0690.phi003:5.128>	campus, et apricis statio gratissima mergis.
<verg. aen. urn:cts:latinLit:phi0690.phi003:5.129>	Hic viridem Aeneas frondenti ex ilice metam
<verg. aen. urn:cts:latinLit:phi0690.phi003:5.130>	constituit signum nautis pater, unde reverti
<verg. aen. urn:cts:latinLit:phi0690.phi003:5.131>	scirent, et longos ubi circumflectere cursus.
<verg. aen. urn:cts:latinLit:phi0690.phi003:5.132>	Tum loca sorte legunt, ipsique in puppibus auro
<verg. aen. urn:cts:latinLit:phi0690.phi003:5.133>	ductores longe effulgent ostroque decori;
<verg. aen. urn:cts:latinLit:phi0690.phi003:5.134>	cetera populea velatur fronde iuventus,
<verg. aen. urn:cts:latinLit:phi0690.phi003:5.135>	nudatosque umeros oleo perfilsa nitescit.
<verg. aen. urn:cts:latinLit:phi0690.phi003:5.136>	Considunt transtris, intentaque brachia remis;
<verg. aen. urn:cts:latinLit:phi0690.phi003:5.137>	intenti exspectant signum, exsultantiaque haurit
<verg. aen. urn:cts:latinLit:phi0690.phi003:5.138>	corda pavor pulsans, laudumque arrecta cupido.
<verg. aen. urn:cts:latinLit:phi0690.phi003:5.139>	Inde, ubi clara dedit sonitum tuba, finibus omnes,
<verg. aen. urn:cts:latinLit:phi0690.phi003:5.140>	haud mora, prosiluere suis; ferit aethera clamor
<verg. aen. urn:cts:latinLit:phi0690.phi003:5.141>	nauticus, adductis spumant freta versa lacertis.
<verg. aen. urn:cts:latinLit:phi0690.phi003:5.142>	Infindunt pariter sulcos, totumque dehiscit
<verg. aen. urn:cts:latinLit:phi0690.phi003:5.143>	convulsum remis rostrisque tridentibus aequor.
<verg. aen. urn:cts:latinLit:phi0690.phi003:5.144>	Non tam praecipites biiugo certamine campum
<verg. aen. urn:cts:latinLit:phi0690.phi003:5.145>	corripuere, ruuntque effusi carcere currus,
<verg. aen. urn:cts:latinLit:phi0690.phi003:5.146>	nec sic immissis aurigae undantia lora
<verg. aen. urn:cts:latinLit:phi0690.phi003:5.147>	concussere iugis pronique in verbera pendent.
<verg. aen. urn:cts:latinLit:phi0690.phi003:5.148>	Tum plausu fremituque virum studiisque faventum
<verg. aen. urn:cts:latinLit:phi0690.phi003:5.149>	consonat omne nemus, vocemque inclusa volutant
<verg. aen. urn:cts:latinLit:phi0690.phi003:5.150>	litora, pulsati colles clamore resultant.
<verg. aen. urn:cts:latinLit:phi0690.phi003:5.151>	Effugit ante alios primisque elabitur undis
<verg. aen. urn:cts:latinLit:phi0690.phi003:5.152>	turbam inter fremitumque Gyas; quem deinde Cloanthus
<verg. aen. urn:cts:latinLit:phi0690.phi003:5.153>	consequitur, melior remis, sed pondere pinus
<verg. aen. urn:cts:latinLit:phi0690.phi003:5.154>	tarda tenet. Post hos aequo discrimine Pristis
<verg. aen. urn:cts:latinLit:phi0690.phi003:5.155>	Centaurusque locum tendunt superare priorem;
<verg. aen. urn:cts:latinLit:phi0690.phi003:5.156>	et nunc Pristis habet, nunc victam praeterit ingens
<verg. aen. urn:cts:latinLit:phi0690.phi003:5.157>	Centaurus, nunc una ambae iunctisque feruntur
<verg. aen. urn:cts:latinLit:phi0690.phi003:5.158>	frontibus, et longa sulcant vada salsa carina.
<verg. aen. urn:cts:latinLit:phi0690.phi003:5.159>	Iamque propinquabant scopulo metamque tenebant,
<verg. aen. urn:cts:latinLit:phi0690.phi003:5.160>	cum princeps medioque Gyas in gurgite victor
<verg. aen. urn:cts:latinLit:phi0690.phi003:5.161>	rectorem navis compellat voce Menoeten:
<verg. aen. urn:cts:latinLit:phi0690.phi003:5.162>	"Quo tantum mihi dexter abis? Huc dirige gressum;
<verg. aen. urn:cts:latinLit:phi0690.phi003:5.163>	litus ama, et laevas stringat sine palmula cautes;
<verg. aen. urn:cts:latinLit:phi0690.phi003:5.164>	altum alii teneant." Dixit; sed caeca Menoetes
<verg. aen. urn:cts:latinLit:phi0690.phi003:5.165>	saxa timens proram pelagi detorquet ad undas.
<verg. aen. urn:cts:latinLit:phi0690.phi003:5.166>	"Quo diversus abis?" iterum "Pete saxa, Menoete!"
<verg. aen. urn:cts:latinLit:phi0690.phi003:5.167>	cum clamore Gyas revocabat; et ecce Cloanthum
<verg. aen. urn:cts:latinLit:phi0690.phi003:5.168>	respicit instantem tergo, et propiora tenentem.
<verg. aen. urn:cts:latinLit:phi0690.phi003:5.169>	Ille inter navemque Gyae scopulosque sonantes
<verg. aen. urn:cts:latinLit:phi0690.phi003:5.170>	radit iter laevum interior, subitoque priorem
<verg. aen. urn:cts:latinLit:phi0690.phi003:5.171>	praeterit, et metis tenet aequora tuta relictis.
<verg. aen. urn:cts:latinLit:phi0690.phi003:5.172>	Tum vero exarsit iuveni dolor ossibus ingens,
<verg. aen. urn:cts:latinLit:phi0690.phi003:5.173>	nec lacrimis caruere genae, segnemque Menoeten,
<verg. aen. urn:cts:latinLit:phi0690.phi003:5.174>	oblitus decorisque sui sociumque salutis,
<verg. aen. urn:cts:latinLit:phi0690.phi003:5.175>	in mare praecipitem puppi deturbat ab alta;
<verg. aen. urn:cts:latinLit:phi0690.phi003:5.176>	ipse gubernaclo rector subit, ipse magister,
<verg. aen. urn:cts:latinLit:phi0690.phi003:5.177>	hortaturque viros, clavumque ad litora torquet.
<verg. aen. urn:cts:latinLit:phi0690.phi003:5.178>	At gravis, ut fundo vix tandem redditus imo est,
<verg. aen. urn:cts:latinLit:phi0690.phi003:5.179>	iam senior madidaque fluens in veste Menoetes
<verg. aen. urn:cts:latinLit:phi0690.phi003:5.180>	summa petit scopuli siccaque in rupe resedit.
<verg. aen. urn:cts:latinLit:phi0690.phi003:5.181>	Ilium et labentem Teucri et risere natantem,
<verg. aen. urn:cts:latinLit:phi0690.phi003:5.182>	et salsos rident revomentem pectore fluctus.
<verg. aen. urn:cts:latinLit:phi0690.phi003:5.183>	Hic laeta extremis spes est accensa duobus,
<verg. aen. urn:cts:latinLit:phi0690.phi003:5.184>	Sergesto Mnestheique, Gyan superare morantem.
<verg. aen. urn:cts:latinLit:phi0690.phi003:5.185>	Sergestus capit ante locum scopuloque propinquat,
<verg. aen. urn:cts:latinLit:phi0690.phi003:5.186>	nec tota tamen ille prior praeeunte carina;
<verg. aen. urn:cts:latinLit:phi0690.phi003:5.187>	parte prior, partem rostro premit aemula Pristis.
<verg. aen. urn:cts:latinLit:phi0690.phi003:5.188>	At media socios incedens nave per ipsos
<verg. aen. urn:cts:latinLit:phi0690.phi003:5.189>	hortatur Mnestheus: "Nunc, nunc insurgite remis,
<verg. aen. urn:cts:latinLit:phi0690.phi003:5.190>	Hectorei socii, Troiae quos sorte suprema
<verg. aen. urn:cts:latinLit:phi0690.phi003:5.191>	delegi comites; nunc illas promite vires,
<verg. aen. urn:cts:latinLit:phi0690.phi003:5.192>	nunc animos, quibus in Gaetulis Syrtibus usi,
<verg. aen. urn:cts:latinLit:phi0690.phi003:5.193>	Ionioque mari Maleaeque sequacibus undis.
<verg. aen. urn:cts:latinLit:phi0690.phi003:5.194>	Non iam prima peto Mnestheus, neque vincere certo;
<verg. aen. urn:cts:latinLit:phi0690.phi003:5.195>	quamquam O!---sed superent, quibus hoc, Neptune, dedisti;
<verg. aen. urn:cts:latinLit:phi0690.phi003:5.196>	extremos pudeat rediisse; hoc vincite, cives,
<verg. aen. urn:cts:latinLit:phi0690.phi003:5.197>	et prohibete nefas." Olli certamine summo
<verg. aen. urn:cts:latinLit:phi0690.phi003:5.198>	procumbunt; vastis tremit ictibus aerea puppis,
<verg. aen. urn:cts:latinLit:phi0690.phi003:5.199>	subtrahiturque solum; tum creber anhelitus artus
<verg. aen. urn:cts:latinLit:phi0690.phi003:5.200>	aridaque ora quatit, sudor fluit undique rivis.
<verg. aen. urn:cts:latinLit:phi0690.phi003:5.201>	 Attulit ipse viris optatum casus honorem.
<verg. aen. urn:cts:latinLit:phi0690.phi003:5.202>	Namque furens animi dum proram ad saxa suburguet
<verg. aen. urn:cts:latinLit:phi0690.phi003:5.203>	interior, spatioque subit Sergestus iniquo,
<verg. aen. urn:cts:latinLit:phi0690.phi003:5.204>	infelix saxis in procurrentibus haesit.
<verg. aen. urn:cts:latinLit:phi0690.phi003:5.205>	Concussae cautes, et acuto in murice remi
<verg. aen. urn:cts:latinLit:phi0690.phi003:5.206>	obnixi crepuere, inlisaque prora pependit.
<verg. aen. urn:cts:latinLit:phi0690.phi003:5.207>	Consurgunt nautae et magno clamore morantur,
<verg. aen. urn:cts:latinLit:phi0690.phi003:5.208>	ferratasque trudes et acuta cuspide contos
<verg. aen. urn:cts:latinLit:phi0690.phi003:5.209>	expediunt, fractosque legunt in gurgite remos.
<verg. aen. urn:cts:latinLit:phi0690.phi003:5.210>	 At laetus Mnestheus successuque acrior ipso
<verg. aen. urn:cts:latinLit:phi0690.phi003:5.211>	agmine remorum celeri ventisque vocatis
<verg. aen. urn:cts:latinLit:phi0690.phi003:5.212>	prona petit maria et pelago decurrit aperto.
<verg. aen. urn:cts:latinLit:phi0690.phi003:5.213>	Qualis spelunca subito commota columba,
<verg. aen. urn:cts:latinLit:phi0690.phi003:5.214>	cui domus et dulces latebroso in pumice nidi,
<verg. aen. urn:cts:latinLit:phi0690.phi003:5.215>	fertur in ana volans, plausumque exterrita pennis
<verg. aen. urn:cts:latinLit:phi0690.phi003:5.216>	dat tecto ingentem, mox aere lapsa quieto
<verg. aen. urn:cts:latinLit:phi0690.phi003:5.217>	radit iter liquidum, celeres neque commovet alas:
<verg. aen. urn:cts:latinLit:phi0690.phi003:5.218>	sic Mnestheus, sic ipsa fuga secat ultima Pristis
<verg. aen. urn:cts:latinLit:phi0690.phi003:5.219>	aequora, sic illam fert impetus ipse volantem.
<verg. aen. urn:cts:latinLit:phi0690.phi003:5.220>	Et primum in scopulo luctantem deserit alto
<verg. aen. urn:cts:latinLit:phi0690.phi003:5.221>	Sergestum, brevibusque vadis frustraque vocantem
<verg. aen. urn:cts:latinLit:phi0690.phi003:5.222>	auxilia, et fractis discentem currere remis
<verg. aen. urn:cts:latinLit:phi0690.phi003:5.223>	Inde Gyan ipsamque ingenti mole Chimaeram
<verg. aen. urn:cts:latinLit:phi0690.phi003:5.224>	consequitur; cedit, quoniam spoliata magistro est.
<verg. aen. urn:cts:latinLit:phi0690.phi003:5.225>	Solus iamque ipso superest in fine Cloanthus:
<verg. aen. urn:cts:latinLit:phi0690.phi003:5.226>	quem petit, et summis adnixus viribus urguet.
<verg. aen. urn:cts:latinLit:phi0690.phi003:5.227>	Tum vero ingeminat clamor, cunctique sequentem
<verg. aen. urn:cts:latinLit:phi0690.phi003:5.228>	instigant studiis, resonatque fragoribus aether.
<verg. aen. urn:cts:latinLit:phi0690.phi003:5.229>	Hi proprium decus et partum indignantur honorem
<verg. aen. urn:cts:latinLit:phi0690.phi003:5.230>	ni teneant, vitamque volunt pro laude pacisci;
<verg. aen. urn:cts:latinLit:phi0690.phi003:5.231>	hos successus alit: possunt, quia posse videntur.
<verg. aen. urn:cts:latinLit:phi0690.phi003:5.232>	Et fors aequatis cepissent praemia rostris,
<verg. aen. urn:cts:latinLit:phi0690.phi003:5.233>	ni palmas ponto tendens utrasque Cloanthus
<verg. aen. urn:cts:latinLit:phi0690.phi003:5.234>	fudissetque preces, divosque in vota vocasset:
<verg. aen. urn:cts:latinLit:phi0690.phi003:5.235>	Di, quibus imperium est pelagi, quorum aequora curro,
<verg. aen. urn:cts:latinLit:phi0690.phi003:5.236>	vobis laetus ego hoc candentem in litore taurum
<verg. aen. urn:cts:latinLit:phi0690.phi003:5.237>	constituam ante aras, voti reus, extaque salsos
<verg. aen. urn:cts:latinLit:phi0690.phi003:5.238>	porriciam in fluctus et vina liquentia fundam."
<verg. aen. urn:cts:latinLit:phi0690.phi003:5.239>	Dixit, eumque imis sub fluctibus audiit omnis
<verg. aen. urn:cts:latinLit:phi0690.phi003:5.240>	Nereidum Phorcique chorus Panopeaque virgo,
<verg. aen. urn:cts:latinLit:phi0690.phi003:5.241>	et pater ipse manu magna Portunus euntem
<verg. aen. urn:cts:latinLit:phi0690.phi003:5.242>	impulit; illa Noto citius volucrique sagitta
<verg. aen. urn:cts:latinLit:phi0690.phi003:5.243>	ad terram fugit, et portu se condidit alto.
<verg. aen. urn:cts:latinLit:phi0690.phi003:5.244>	Tum satus Anchisa, cunctis ex more vocatis,
<verg. aen. urn:cts:latinLit:phi0690.phi003:5.245>	victorem magna praeconis voce Cloanthum
<verg. aen. urn:cts:latinLit:phi0690.phi003:5.246>	declarat viridique advelat tempora lauro,
<verg. aen. urn:cts:latinLit:phi0690.phi003:5.247>	muneraque in naves ternos optare iuvencos,
<verg. aen. urn:cts:latinLit:phi0690.phi003:5.248>	vinaque et argenti magnum dat ferre talentum.
<verg. aen. urn:cts:latinLit:phi0690.phi003:5.249>	Ipsis praecipuos ductoribus addit honores:
<verg. aen. urn:cts:latinLit:phi0690.phi003:5.250>	victori chlamydem auratam, quam plurima circum
<verg. aen. urn:cts:latinLit:phi0690.phi003:5.251>	purpura maeandro duplici Meliboea cucurrit,
<verg. aen. urn:cts:latinLit:phi0690.phi003:5.252>	intextusque puer frondosa regius Ida
<verg. aen. urn:cts:latinLit:phi0690.phi003:5.253>	veloces iaculo cervos cursuque fatigat,
<verg. aen. urn:cts:latinLit:phi0690.phi003:5.254>	acer, anhelanti similis, quem praepes ab Ida
<verg. aen. urn:cts:latinLit:phi0690.phi003:5.255>	sublimem pedibus rapuit Iovis armiger uncis;
<verg. aen. urn:cts:latinLit:phi0690.phi003:5.256>	longaevi palmas nequiquam ad sidera tendunt
<verg. aen. urn:cts:latinLit:phi0690.phi003:5.257>	custodes, saevitque canum latratus in auras.
<verg. aen. urn:cts:latinLit:phi0690.phi003:5.258>	At qui deinde locum tenuit virtute secundum,
<verg. aen. urn:cts:latinLit:phi0690.phi003:5.259>	levibus huic hamis consertam auroque trilicem
<verg. aen. urn:cts:latinLit:phi0690.phi003:5.260>	loricam, quam Demoleo detraxerat ipse
<verg. aen. urn:cts:latinLit:phi0690.phi003:5.261>	victor apud rapidum Simonta sub Ilio alto,
<verg. aen. urn:cts:latinLit:phi0690.phi003:5.262>	donat habere viro, decus et tutamen in armis.
<verg. aen. urn:cts:latinLit:phi0690.phi003:5.263>	Vix illam famuli Phegeus Sagarisque ferebant
<verg. aen. urn:cts:latinLit:phi0690.phi003:5.264>	multiplicem, conixi umeris; indutus at olim
<verg. aen. urn:cts:latinLit:phi0690.phi003:5.265>	Demoleos cursu palantes Troas agebat.
<verg. aen. urn:cts:latinLit:phi0690.phi003:5.266>	Tertia dona facit geminos ex aere lebetas,
<verg. aen. urn:cts:latinLit:phi0690.phi003:5.267>	cymbiaque argento perfecta atque aspera signis.
<verg. aen. urn:cts:latinLit:phi0690.phi003:5.268>	Iamque adeo donati omnes opibusque superbi
<verg. aen. urn:cts:latinLit:phi0690.phi003:5.269>	puniceis ibant evincti tempora taenis,
<verg. aen. urn:cts:latinLit:phi0690.phi003:5.270>	cum saevo e scopulo multa vix arte revolsus,
<verg. aen. urn:cts:latinLit:phi0690.phi003:5.271>	amissis remis atque ordine debilis uno,
<verg. aen. urn:cts:latinLit:phi0690.phi003:5.272>	inrisam sine honore ratem Sergestus agebat.
<verg. aen. urn:cts:latinLit:phi0690.phi003:5.273>	Qualis saepe viae deprensus in aggere serpens,
<verg. aen. urn:cts:latinLit:phi0690.phi003:5.274>	aerea quem obliquum rota transiit, aut gravis ictu
<verg. aen. urn:cts:latinLit:phi0690.phi003:5.275>	seminecem liquit saxo lacerumque viator;
<verg. aen. urn:cts:latinLit:phi0690.phi003:5.276>	nequiquam longos fugiens dat corpore tortus,
<verg. aen. urn:cts:latinLit:phi0690.phi003:5.277>	parte ferox, ardensque oculis, et sibila colla
<verg. aen. urn:cts:latinLit:phi0690.phi003:5.278>	arduus attollens, pars volnere clauda retentat
<verg. aen. urn:cts:latinLit:phi0690.phi003:5.279>	nexantem nodis seque in sua membra plicantem:
<verg. aen. urn:cts:latinLit:phi0690.phi003:5.280>	tali remigio navis se tarda movebat;
<verg. aen. urn:cts:latinLit:phi0690.phi003:5.281>	vela facit tamen, et velis subit ostia plenis.
<verg. aen. urn:cts:latinLit:phi0690.phi003:5.282>	Sergestum Aeneas promisso munere donat,
<verg. aen. urn:cts:latinLit:phi0690.phi003:5.283>	servatam ob navem laetus sociosque reductos.
<verg. aen. urn:cts:latinLit:phi0690.phi003:5.284>	Olli serva datur, operum haud ignara Minervae,
<verg. aen. urn:cts:latinLit:phi0690.phi003:5.285>	Cressa genus, Pholo, geminique sub ubere nati.
<verg. aen. urn:cts:latinLit:phi0690.phi003:5.286>	Hoc pius Aeneas misso certamine tendit
<verg. aen. urn:cts:latinLit:phi0690.phi003:5.287>	gramineum in campum, quem collibus undique curvis
<verg. aen. urn:cts:latinLit:phi0690.phi003:5.288>	cingebant silvae, mediaque in valle theatri
<verg. aen. urn:cts:latinLit:phi0690.phi003:5.289>	circus erat; quo se multis cum milibus heros
<verg. aen. urn:cts:latinLit:phi0690.phi003:5.290>	consessu medium tulit exstructoque resedit.
<verg. aen. urn:cts:latinLit:phi0690.phi003:5.291>	Hic, qui forte velint rapido contendere cursu,
<verg. aen. urn:cts:latinLit:phi0690.phi003:5.292>	imitat pretiis animos, et praemia ponit.
<verg. aen. urn:cts:latinLit:phi0690.phi003:5.293>	Undique conveniunt leucri mixtique Sicani,
<verg. aen. urn:cts:latinLit:phi0690.phi003:5.294>	Nisus et Euryalus primi,
<verg. aen. urn:cts:latinLit:phi0690.phi003:5.295>	Euryalus forma insignis viridique iuventa,
<verg. aen. urn:cts:latinLit:phi0690.phi003:5.296>	Nisus amore pio pueri; quos deinde secutus
<verg. aen. urn:cts:latinLit:phi0690.phi003:5.297>	regius egregia Priami de stirpe Diores;
<verg. aen. urn:cts:latinLit:phi0690.phi003:5.298>	hunc Salius simul et Patron, quorum alter Acarnan,
<verg. aen. urn:cts:latinLit:phi0690.phi003:5.299>	alter ab Arcadio Tegeaeae sanguine gentis;
<verg. aen. urn:cts:latinLit:phi0690.phi003:5.300>	tum duo Trinacrii iuvenes, Helymus Panopesque,
<verg. aen. urn:cts:latinLit:phi0690.phi003:5.301>	adsueti silvis, comites senioris Acestae;
<verg. aen. urn:cts:latinLit:phi0690.phi003:5.302>	multi praeterea, quos fama obscura recondit.
<verg. aen. urn:cts:latinLit:phi0690.phi003:5.303>	Aeneas quibus in mediis sic deinde locutus:
<verg. aen. urn:cts:latinLit:phi0690.phi003:5.304>	"Accipite haec animis, laetasque advertite mentes:
<verg. aen. urn:cts:latinLit:phi0690.phi003:5.305>	nemo ex hoc numero mihi non donatus abibit.
<verg. aen. urn:cts:latinLit:phi0690.phi003:5.306>	Gnosia bina dabo levato lucida ferro
<verg. aen. urn:cts:latinLit:phi0690.phi003:5.307>	spicula caelatamque argento ferre bipennem;
<verg. aen. urn:cts:latinLit:phi0690.phi003:5.308>	omnibus hic erit unus honos. Tres praemia primi
<verg. aen. urn:cts:latinLit:phi0690.phi003:5.309>	accipient flavaque caput nectentur oliva.
<verg. aen. urn:cts:latinLit:phi0690.phi003:5.310>	Primus equum phaleris insignem victor habeto;
<verg. aen. urn:cts:latinLit:phi0690.phi003:5.311>	alter Amazoniam pharetram plenamque sagittis
<verg. aen. urn:cts:latinLit:phi0690.phi003:5.312>	Threciis, lato quam circum amplectitur auro
<verg. aen. urn:cts:latinLit:phi0690.phi003:5.313>	balteus et tereti subnectit fibula gemma;
<verg. aen. urn:cts:latinLit:phi0690.phi003:5.314>	tertius Argolica hac galea contentus abito."
<verg. aen. urn:cts:latinLit:phi0690.phi003:5.315>	Haec ubi dicta, locum capiunt, signoque repente
<verg. aen. urn:cts:latinLit:phi0690.phi003:5.316>	corripiunt spatia audito, limenque relinquunt,
<verg. aen. urn:cts:latinLit:phi0690.phi003:5.317>	effusi nimbo similes, simul ultima signant.
<verg. aen. urn:cts:latinLit:phi0690.phi003:5.318>	Primus abit longeque ante omnia corpora Nisus
<verg. aen. urn:cts:latinLit:phi0690.phi003:5.319>	emicat, et ventis et fulminis ocior alis;
<verg. aen. urn:cts:latinLit:phi0690.phi003:5.320>	proximus huic, longo sed proxumus intervallo,
<verg. aen. urn:cts:latinLit:phi0690.phi003:5.321>	insequitur Salius; spatio post deinde relicto
<verg. aen. urn:cts:latinLit:phi0690.phi003:5.322>	tertius Euryalus:
<verg. aen. urn:cts:latinLit:phi0690.phi003:5.323>	Euryalumque Helymus sequitur; quo deinde sub ipso
<verg. aen. urn:cts:latinLit:phi0690.phi003:5.324>	ecce volat calcemque terit iam calce Diores,
<verg. aen. urn:cts:latinLit:phi0690.phi003:5.325>	incumbens umero, spatia et si plura supersint,
<verg. aen. urn:cts:latinLit:phi0690.phi003:5.326>	transeat elapsus prior, ambiguumque relinquat.
<verg. aen. urn:cts:latinLit:phi0690.phi003:5.327>	Iamque fere spatio extremo fessique sub ipsam
<verg. aen. urn:cts:latinLit:phi0690.phi003:5.328>	finem adventabant, levi cum sanguine Nisus
<verg. aen. urn:cts:latinLit:phi0690.phi003:5.329>	labitur infelix, caesis ut forte iuvencis
<verg. aen. urn:cts:latinLit:phi0690.phi003:5.330>	fusus humum viridisque super madefecerat herbas.
<verg. aen. urn:cts:latinLit:phi0690.phi003:5.331>	Hic iuvenis iam victor ovans vestigia presso
<verg. aen. urn:cts:latinLit:phi0690.phi003:5.332>	haud tenuit titubata solo, sed pronus in ipso
<verg. aen. urn:cts:latinLit:phi0690.phi003:5.333>	concidit immundoque fimo sacroque cruore.
<verg. aen. urn:cts:latinLit:phi0690.phi003:5.334>	Non tamen Euryali, non ille oblitus amorum;
<verg. aen. urn:cts:latinLit:phi0690.phi003:5.335>	nam sese opposuit Salio per lubrica surgens;
<verg. aen. urn:cts:latinLit:phi0690.phi003:5.336>	ille autem spissa iacuit revolutus harena.
<verg. aen. urn:cts:latinLit:phi0690.phi003:5.337>	Emicat Euryalus, et munere victor amici
<verg. aen. urn:cts:latinLit:phi0690.phi003:5.338>	prima tenet, plausuque volat fremituque secundo.
<verg. aen. urn:cts:latinLit:phi0690.phi003:5.339>	Post Helymus subit, et nunc tertia palma Diores.
<verg. aen. urn:cts:latinLit:phi0690.phi003:5.340>	Hic totum caveae consessum ingentis et ora
<verg. aen. urn:cts:latinLit:phi0690.phi003:5.341>	prima patrum magnis Salius clamoribus implet,
<verg. aen. urn:cts:latinLit:phi0690.phi003:5.342>	ereptumque dolo reddi sibi poscit honorem.
<verg. aen. urn:cts:latinLit:phi0690.phi003:5.343>	Tutatur favor Euryalum, lacrimaeque decorae,
<verg. aen. urn:cts:latinLit:phi0690.phi003:5.344>	gratior et pulchro veniens in corpore virtus.
<verg. aen. urn:cts:latinLit:phi0690.phi003:5.345>	Adiuvat et magna proclamat voce Diores,
<verg. aen. urn:cts:latinLit:phi0690.phi003:5.346>	qui subiit palmae, frustraque ad praemia venit
<verg. aen. urn:cts:latinLit:phi0690.phi003:5.347>	ultima, si primi Salio reddentur honores.
<verg. aen. urn:cts:latinLit:phi0690.phi003:5.348>	Tum pater Aeneas "Vestra" inquit "munera vobis
<verg. aen. urn:cts:latinLit:phi0690.phi003:5.349>	certa manent, pueri, et palmam movet ordine nemo;
<verg. aen. urn:cts:latinLit:phi0690.phi003:5.350>	me liceat casus misereri insontis amici."
<verg. aen. urn:cts:latinLit:phi0690.phi003:5.351>	Sic fatus, tergum Gaetuli immane leonis
<verg. aen. urn:cts:latinLit:phi0690.phi003:5.352>	dat Salio, villis onerosum atque unguibus aureis.
<verg. aen. urn:cts:latinLit:phi0690.phi003:5.353>	Hic Nisus, "Si tanta" inquit "sunt praemia victis,
<verg. aen. urn:cts:latinLit:phi0690.phi003:5.354>	et te lapsorum miseret, quae munera Niso
<verg. aen. urn:cts:latinLit:phi0690.phi003:5.355>	digna dabis, primam merui qui laude coronam,
<verg. aen. urn:cts:latinLit:phi0690.phi003:5.356>	ni me, quae Salium, fortuna inimica tulisset?
<verg. aen. urn:cts:latinLit:phi0690.phi003:5.357>	Et simul his dictis faciem ostentabat et udo
<verg. aen. urn:cts:latinLit:phi0690.phi003:5.358>	turpia membra fimo. Risit pater optimus olli
<verg. aen. urn:cts:latinLit:phi0690.phi003:5.359>	et clipeum efferri iussit, Didymaonis artem,
<verg. aen. urn:cts:latinLit:phi0690.phi003:5.360>	Neptuni sacro Danais de poste refixum.
<verg. aen. urn:cts:latinLit:phi0690.phi003:5.361>	Hoc iuvenem egregium praestanti munere donat;
<verg. aen. urn:cts:latinLit:phi0690.phi003:5.362>	Post, ubi confecti cursus, et dona peregit:
<verg. aen. urn:cts:latinLit:phi0690.phi003:5.363>	"Nunc, si cui virtus animusque in pectore praesens,
<verg. aen. urn:cts:latinLit:phi0690.phi003:5.364>	adsit, et evinctis attollat brachia palmis."
<verg. aen. urn:cts:latinLit:phi0690.phi003:5.365>	Sic ait, et geminum pugnae proponit honorem,
<verg. aen. urn:cts:latinLit:phi0690.phi003:5.366>	victori velatum auro vittisque iuvencum,
<verg. aen. urn:cts:latinLit:phi0690.phi003:5.367>	ensem atque insignem galeam solacia victo.
<verg. aen. urn:cts:latinLit:phi0690.phi003:5.368>	Nec mora: continuo vastis cum viribus effert
<verg. aen. urn:cts:latinLit:phi0690.phi003:5.369>	ora Dares, magnoque virum se murmure tollit;
<verg. aen. urn:cts:latinLit:phi0690.phi003:5.370>	solus qui Paridem solitus contendere contra,
<verg. aen. urn:cts:latinLit:phi0690.phi003:5.371>	idemque ad tumulum, quo maximus occubat Hector,
<verg. aen. urn:cts:latinLit:phi0690.phi003:5.372>	victorem Buten immani corpore, qui se
<verg. aen. urn:cts:latinLit:phi0690.phi003:5.373>	Bebrycia veniens Amyci de gente ferebat,
<verg. aen. urn:cts:latinLit:phi0690.phi003:5.374>	perculit, et fulva moribundum extendit harena.
<verg. aen. urn:cts:latinLit:phi0690.phi003:5.375>	Talis prima Dares caput altum in proelia tollit,
<verg. aen. urn:cts:latinLit:phi0690.phi003:5.376>	ostenditque umeros latos, alternaque iactat
<verg. aen. urn:cts:latinLit:phi0690.phi003:5.377>	brachia protendens, et verberat ictibus auras.
<verg. aen. urn:cts:latinLit:phi0690.phi003:5.378>	Quaeritur huic alius; nec quisquam ex agmine tanto
<verg. aen. urn:cts:latinLit:phi0690.phi003:5.379>	audet adire virum manibusque inducere caestus.
<verg. aen. urn:cts:latinLit:phi0690.phi003:5.380>	Ergo alacris, cunctosque putans excedere palma,
<verg. aen. urn:cts:latinLit:phi0690.phi003:5.381>	Aeneae stetit aute pedes, nec plura moratus
<verg. aen. urn:cts:latinLit:phi0690.phi003:5.382>	tum laeva taurum cornu tenet, atque ita fatur:
<verg. aen. urn:cts:latinLit:phi0690.phi003:5.383>	"Nate dea, si nemo audet se credere pugnae,
<verg. aen. urn:cts:latinLit:phi0690.phi003:5.384>	quae finis standi? Quo me decet usque teneri?
<verg. aen. urn:cts:latinLit:phi0690.phi003:5.385>	Ducere dona iube." Cuncti simul ore fremebant
<verg. aen. urn:cts:latinLit:phi0690.phi003:5.386>	Dardanidae, reddique viro promissa iubebant.
<verg. aen. urn:cts:latinLit:phi0690.phi003:5.387>	Hic gravis Entellum dictis castigat Acestes,
<verg. aen. urn:cts:latinLit:phi0690.phi003:5.388>	proximus ut viridante toro consederat herbae:
<verg. aen. urn:cts:latinLit:phi0690.phi003:5.389>	"Entelle, heroum quondam fortissime frustra,
<verg. aen. urn:cts:latinLit:phi0690.phi003:5.390>	tantane tam patiens nullo certamine tolli
<verg. aen. urn:cts:latinLit:phi0690.phi003:5.391>	dona sines? Ubi nunc nobis deus ille magister
<verg. aen. urn:cts:latinLit:phi0690.phi003:5.392>	requiquam memoratus Eryx? Ubi fama per omnem
<verg. aen. urn:cts:latinLit:phi0690.phi003:5.393>	Trinacriam, et spolia illa tuis pendentia tectis?"
<verg. aen. urn:cts:latinLit:phi0690.phi003:5.394>	Ille sub haec: "Non laudis amor, nec gloria cessit
<verg. aen. urn:cts:latinLit:phi0690.phi003:5.395>	pulsa metu; sed enim gelidus tardante senecta
<verg. aen. urn:cts:latinLit:phi0690.phi003:5.396>	sanguis hebet, frigentque effetae in corpore vires.
<verg. aen. urn:cts:latinLit:phi0690.phi003:5.397>	Si mihi, quae quondam fuerat, quaque improbus iste
<verg. aen. urn:cts:latinLit:phi0690.phi003:5.398>	exsultat fidens, si nunc foret illa iuventas,
<verg. aen. urn:cts:latinLit:phi0690.phi003:5.399>	haud equidem pretio inductus pulchroque iuvenco
<verg. aen. urn:cts:latinLit:phi0690.phi003:5.400>	venissem, nec dona moror." Sic deinde locutus
<verg. aen. urn:cts:latinLit:phi0690.phi003:5.401>	in medium geminos immani pondere caestus
<verg. aen. urn:cts:latinLit:phi0690.phi003:5.402>	proiecit, quibus acer Eryx in proelia suetus
<verg. aen. urn:cts:latinLit:phi0690.phi003:5.403>	ferre manum, duroque intendere brachia tergo.
<verg. aen. urn:cts:latinLit:phi0690.phi003:5.404>	Obstipuere animi: tantorum ingentia septem
<verg. aen. urn:cts:latinLit:phi0690.phi003:5.405>	terga boum plumbo insuto ferroque rigebant.
<verg. aen. urn:cts:latinLit:phi0690.phi003:5.406>	Ante omnes stupet ipse Dares, longeque recusat;
<verg. aen. urn:cts:latinLit:phi0690.phi003:5.407>	magnanimusque Anchisiades et pondus et ipsa
<verg. aen. urn:cts:latinLit:phi0690.phi003:5.408>	huc illuc vinclorum immensa volumina versat.
<verg. aen. urn:cts:latinLit:phi0690.phi003:5.409>	Tum senior talis referebat pectore voces:
<verg. aen. urn:cts:latinLit:phi0690.phi003:5.410>	"Quid, si quis caestus ipsius et Herculis arma
<verg. aen. urn:cts:latinLit:phi0690.phi003:5.411>	vidisset, tristemque hoc ipso in litore pugnam?
<verg. aen. urn:cts:latinLit:phi0690.phi003:5.412>	Haec germanus Eryx quondam tuus arma gerebat;---
<verg. aen. urn:cts:latinLit:phi0690.phi003:5.413>	sanguine cernis adhuc sparsoque infecta cerebro;---
<verg. aen. urn:cts:latinLit:phi0690.phi003:5.414>	his magnum Alciden contra stetit; his ego suetus,
<verg. aen. urn:cts:latinLit:phi0690.phi003:5.415>	dum melior vires sanguis dabat, aemula necdum
<verg. aen. urn:cts:latinLit:phi0690.phi003:5.416>	temporibus geminis canebat sparsa senectus.
<verg. aen. urn:cts:latinLit:phi0690.phi003:5.417>	Sed si nostra Dares haec Troius arma recusat,
<verg. aen. urn:cts:latinLit:phi0690.phi003:5.418>	idque pio sedet Aeneae, prohat auctor Acestes,
<verg. aen. urn:cts:latinLit:phi0690.phi003:5.419>	aequemus pugnas. Erycis tibi terga remitto;
<verg. aen. urn:cts:latinLit:phi0690.phi003:5.420>	solve metus; et tu Troianos exue caestus."
<verg. aen. urn:cts:latinLit:phi0690.phi003:5.421>	Haec fatus, duplicem ex umeris reiecit amictum
<verg. aen. urn:cts:latinLit:phi0690.phi003:5.422>	et magnos membrorum artus, magna ossa lacertosque
<verg. aen. urn:cts:latinLit:phi0690.phi003:5.423>	exuit, atque ingens media consistit harena.
<verg. aen. urn:cts:latinLit:phi0690.phi003:5.424>	Tum satus Anchisa caestus pater extulit aequos,
<verg. aen. urn:cts:latinLit:phi0690.phi003:5.425>	et paribus palmas amborum innexuit armis.
<verg. aen. urn:cts:latinLit:phi0690.phi003:5.426>	Constitit in digitos extemplo arrectus uterque,
<verg. aen. urn:cts:latinLit:phi0690.phi003:5.427>	brachiaque ad superas interritus extulit auras.
<verg. aen. urn:cts:latinLit:phi0690.phi003:5.428>	Abduxere retro longe capita ardua ab ictu,
<verg. aen. urn:cts:latinLit:phi0690.phi003:5.429>	immiscentque manus manibus, pugnamque lacessunt.
<verg. aen. urn:cts:latinLit:phi0690.phi003:5.430>	Ille pedum melior motu, fretusque iuventa;
<verg. aen. urn:cts:latinLit:phi0690.phi003:5.431>	hic membris et mole valens, sed tarda trementi
<verg. aen. urn:cts:latinLit:phi0690.phi003:5.432>	genua labant, vastos quatit aeger anhelitus artus.
<verg. aen. urn:cts:latinLit:phi0690.phi003:5.433>	Multa viri nequiquam inter se volnera iactant,
<verg. aen. urn:cts:latinLit:phi0690.phi003:5.434>	multa cavo lateri ingeminant, et pectore vastos
<verg. aen. urn:cts:latinLit:phi0690.phi003:5.435>	dant sonitus, erratque auris et tempora circum
<verg. aen. urn:cts:latinLit:phi0690.phi003:5.436>	crebra manus, duro crepitant sub volnere malae.
<verg. aen. urn:cts:latinLit:phi0690.phi003:5.437>	Stat gravis Entellus nisuque immotus eodem,
<verg. aen. urn:cts:latinLit:phi0690.phi003:5.438>	corpore tela modo atque oculis vigilantibus exit.
<verg. aen. urn:cts:latinLit:phi0690.phi003:5.439>	Ille, velut celsam oppugnat qui molibus urbem,
<verg. aen. urn:cts:latinLit:phi0690.phi003:5.440>	aut montana sedet circum castella sub armis,
<verg. aen. urn:cts:latinLit:phi0690.phi003:5.441>	nunc hos, nunc illos aditus, omnemque pererrat
<verg. aen. urn:cts:latinLit:phi0690.phi003:5.442>	arte locum, et variis adsultibus inritus urguet.
<verg. aen. urn:cts:latinLit:phi0690.phi003:5.443>	Ostendit dextram insurgens Entellus, et alte
<verg. aen. urn:cts:latinLit:phi0690.phi003:5.444>	extulit: ille ictum venientem a vertice velox
<verg. aen. urn:cts:latinLit:phi0690.phi003:5.445>	praevidit, celerique elapsus corpore cessit.
<verg. aen. urn:cts:latinLit:phi0690.phi003:5.446>	Entellus vires in ventum effudit, et ultro
<verg. aen. urn:cts:latinLit:phi0690.phi003:5.447>	ipse gravis graviterque ad terram pondere vasto
<verg. aen. urn:cts:latinLit:phi0690.phi003:5.448>	concidit, ut quondam cava concidit aut Erymantho,
<verg. aen. urn:cts:latinLit:phi0690.phi003:5.449>	aut Ida in magna, radicibus eruta pinus.
<verg. aen. urn:cts:latinLit:phi0690.phi003:5.450>	Consurgunt studiis Teucri et Trinacria pubes;
<verg. aen. urn:cts:latinLit:phi0690.phi003:5.451>	it clamor caelo, primusque accurrit Acestes,
<verg. aen. urn:cts:latinLit:phi0690.phi003:5.452>	aequaevumque ab humo miserans attollit amicum.
<verg. aen. urn:cts:latinLit:phi0690.phi003:5.453>	At non tardatus casu neque territus heros
<verg. aen. urn:cts:latinLit:phi0690.phi003:5.454>	acrior ad pugnam redit ac vim suscitat ira.
<verg. aen. urn:cts:latinLit:phi0690.phi003:5.455>	Tum pudor incendit vires et conscia virtus,
<verg. aen. urn:cts:latinLit:phi0690.phi003:5.456>	praecipitemque Daren ardens agit aequore toto,
<verg. aen. urn:cts:latinLit:phi0690.phi003:5.457>	nunc dextra ingeminans ictus, nunc ille sinistra;
<verg. aen. urn:cts:latinLit:phi0690.phi003:5.458>	nec mora, nec requies: quam multa grandine nimbi
<verg. aen. urn:cts:latinLit:phi0690.phi003:5.459>	culminibus crepitant, sic densis ictibus heros
<verg. aen. urn:cts:latinLit:phi0690.phi003:5.460>	creber utraque manu pulsat versatque Dareta.
<verg. aen. urn:cts:latinLit:phi0690.phi003:5.461>	Tum pater Aeneas procedere longius iras
<verg. aen. urn:cts:latinLit:phi0690.phi003:5.462>	et saevire animis Entellum haud passus acerbis;
<verg. aen. urn:cts:latinLit:phi0690.phi003:5.463>	sed finem imposuit pugnae, fessumque Dareta
<verg. aen. urn:cts:latinLit:phi0690.phi003:5.464>	eripuit mulcens dictis, ac talia fatur:
<verg. aen. urn:cts:latinLit:phi0690.phi003:5.465>	"Infelix, quae tanta animum dementia cepit?
<verg. aen. urn:cts:latinLit:phi0690.phi003:5.466>	Non vires alias conversaque numina sentis?
<verg. aen. urn:cts:latinLit:phi0690.phi003:5.467>	Cede deo." Dixitque et proelia voce diremit.
<verg. aen. urn:cts:latinLit:phi0690.phi003:5.468>	Ast illum fidi aequales, genua aegra trahentem,
<verg. aen. urn:cts:latinLit:phi0690.phi003:5.469>	iactantemque utroque caput, crassumque cruorem
<verg. aen. urn:cts:latinLit:phi0690.phi003:5.470>	ore eiectantem mixtosque in sanguine dentes,
<verg. aen. urn:cts:latinLit:phi0690.phi003:5.471>	ducunt ad naves; galeamque ensemque vocati
<verg. aen. urn:cts:latinLit:phi0690.phi003:5.472>	accipiunt; palmam Entello taurumque relinquunt.
<verg. aen. urn:cts:latinLit:phi0690.phi003:5.473>	Hic victor, superans animis tauroque superbus:
<verg. aen. urn:cts:latinLit:phi0690.phi003:5.474>	"Nate dea, vosque haec" inquit "cognoscite, Teucri,
<verg. aen. urn:cts:latinLit:phi0690.phi003:5.475>	et mihi quae fuerint iuvenali in corpore vires,
<verg. aen. urn:cts:latinLit:phi0690.phi003:5.476>	et qua servetis revocatum a morte Dareta."
<verg. aen. urn:cts:latinLit:phi0690.phi003:5.477>	Dixit, et adversi contra stetit ora iuvenci,
<verg. aen. urn:cts:latinLit:phi0690.phi003:5.478>	qui donum adstabat pugnae, durosque reducta
<verg. aen. urn:cts:latinLit:phi0690.phi003:5.479>	libravit dextra media inter cornua caestus,
<verg. aen. urn:cts:latinLit:phi0690.phi003:5.480>	arduus, effractoque inlisit in ossa cerebro.
<verg. aen. urn:cts:latinLit:phi0690.phi003:5.481>	sternitur exanimisque tremens procumbit humi bos.
<verg. aen. urn:cts:latinLit:phi0690.phi003:5.482>	Ille super tales effundit pectore voces:
<verg. aen. urn:cts:latinLit:phi0690.phi003:5.483>	"Hanc tibi, Eryx, meliorem animam pro morte Daretis
<verg. aen. urn:cts:latinLit:phi0690.phi003:5.484>	persolvo; hic victor caestus artemque repono."
<verg. aen. urn:cts:latinLit:phi0690.phi003:5.485>	Protinus Aeneas celeri certare sagitta
<verg. aen. urn:cts:latinLit:phi0690.phi003:5.486>	invitat qui forte velint, et praemia ponit,
<verg. aen. urn:cts:latinLit:phi0690.phi003:5.487>	ingentique manu malum de nave Seresti
<verg. aen. urn:cts:latinLit:phi0690.phi003:5.488>	erigit, et volucrem traiecto in fune columbam,
<verg. aen. urn:cts:latinLit:phi0690.phi003:5.489>	quo tendant ferrum, malo suspendit ab alto.
<verg. aen. urn:cts:latinLit:phi0690.phi003:5.490>	Convenere viri, deiectamque aerea sortem
<verg. aen. urn:cts:latinLit:phi0690.phi003:5.491>	accepit galea; et primus clamore secundo
<verg. aen. urn:cts:latinLit:phi0690.phi003:5.492>	Hyrtacidae ante omnes exit locus Hippocontis;
<verg. aen. urn:cts:latinLit:phi0690.phi003:5.493>	quem modo navali Mnestheus certamine victor
<verg. aen. urn:cts:latinLit:phi0690.phi003:5.494>	consequitur, viridi Mnestheus evinctus oliva.
<verg. aen. urn:cts:latinLit:phi0690.phi003:5.495>	Tertius Eurytion, tuus, o clarissime, frater,
<verg. aen. urn:cts:latinLit:phi0690.phi003:5.496>	Pandare, qui quondam, iussus confundere foedus,
<verg. aen. urn:cts:latinLit:phi0690.phi003:5.497>	in medios telum torsisti primus Achivos.
<verg. aen. urn:cts:latinLit:phi0690.phi003:5.498>	Extremus galeaque ima subsedit Acestes,
<verg. aen. urn:cts:latinLit:phi0690.phi003:5.499>	ausus et ipse manu iuvenum temptare laborem.
<verg. aen. urn:cts:latinLit:phi0690.phi003:5.500>	Tum validis flexos incurvant viribus arcus
<verg. aen. urn:cts:latinLit:phi0690.phi003:5.501>	pro se quisque viri, et depromunt tela pharetris.
<verg. aen. urn:cts:latinLit:phi0690.phi003:5.502>	Primaque per caelum, nervo stridente, sagitta
<verg. aen. urn:cts:latinLit:phi0690.phi003:5.503>	Hyrtacidae iuvenis volucres diverberat auras;
<verg. aen. urn:cts:latinLit:phi0690.phi003:5.504>	et venit, adversique infigitur arbore mali.
<verg. aen. urn:cts:latinLit:phi0690.phi003:5.505>	Intremuit malus, timuitque exterrita pennis
<verg. aen. urn:cts:latinLit:phi0690.phi003:5.506>	ales, et ingenti sonuerunt omnia plausu.
<verg. aen. urn:cts:latinLit:phi0690.phi003:5.507>	Post acer Mnestheus adducto constitit arcu,
<verg. aen. urn:cts:latinLit:phi0690.phi003:5.508>	alta petens, pariterque oculos telumque tetendit.
<verg. aen. urn:cts:latinLit:phi0690.phi003:5.509>	Ast ipsam miserandus avem contingere ferro
<verg. aen. urn:cts:latinLit:phi0690.phi003:5.510>	non valuit: nodos et vincula linea rupit,
<verg. aen. urn:cts:latinLit:phi0690.phi003:5.511>	quis innexa pedem malo pendebat ab alto:
<verg. aen. urn:cts:latinLit:phi0690.phi003:5.512>	illa notos atque alta volans in nubila fugit.
<verg. aen. urn:cts:latinLit:phi0690.phi003:5.513>	Tum rapidus, iamdudum arcu contenta parato
<verg. aen. urn:cts:latinLit:phi0690.phi003:5.514>	tela tenens, fratrem Eurytion in Pota vocavit,
<verg. aen. urn:cts:latinLit:phi0690.phi003:5.515>	iam vacuo laetam caelo speculatus, et alis
<verg. aen. urn:cts:latinLit:phi0690.phi003:5.516>	plaudentem nigra figit sub nube columbam.
<verg. aen. urn:cts:latinLit:phi0690.phi003:5.517>	Decidit exanimis, vitamque reliquit in astris
<verg. aen. urn:cts:latinLit:phi0690.phi003:5.518>	aetheriis, fixamque refert delapsa sagittam.
<verg. aen. urn:cts:latinLit:phi0690.phi003:5.519>	Amissa solus palma superabat Acestes;
<verg. aen. urn:cts:latinLit:phi0690.phi003:5.520>	qui tamen aerias telum contendit in auras,
<verg. aen. urn:cts:latinLit:phi0690.phi003:5.521>	ostentans artemque pater arcumque sonantem.
<verg. aen. urn:cts:latinLit:phi0690.phi003:5.522>	Hic oculis subito obicitur magnoque futurum
<verg. aen. urn:cts:latinLit:phi0690.phi003:5.523>	augurio monstrum; docuit post exitus ingens,
<verg. aen. urn:cts:latinLit:phi0690.phi003:5.524>	seraque terrifici cecinerunt omina vates.
<verg. aen. urn:cts:latinLit:phi0690.phi003:5.525>	Namque volans liquidis in nubibus arsit harundo,
<verg. aen. urn:cts:latinLit:phi0690.phi003:5.526>	signavitque viam flammis, tenuisque recessit
<verg. aen. urn:cts:latinLit:phi0690.phi003:5.527>	consumpta in ventos, caelo ceu saepe refixa
<verg. aen. urn:cts:latinLit:phi0690.phi003:5.528>	transcurrunt crinemque volantia sidera ducunt.
<verg. aen. urn:cts:latinLit:phi0690.phi003:5.529>	Attonitis haesere animis, superosque precati
<verg. aen. urn:cts:latinLit:phi0690.phi003:5.530>	Trinacrii Teucrique viri; nec maximus omen
<verg. aen. urn:cts:latinLit:phi0690.phi003:5.531>	abnuit Aeneas; sed laetum amplexus Acesten
<verg. aen. urn:cts:latinLit:phi0690.phi003:5.532>	muneribus cumulat magnis, ac talia fatur:
<verg. aen. urn:cts:latinLit:phi0690.phi003:5.533>	"Sume, pater; nam te voluit rex magnus Olympi
<verg. aen. urn:cts:latinLit:phi0690.phi003:5.534>	talibus auspiciis exsortem ducere honores.
<verg. aen. urn:cts:latinLit:phi0690.phi003:5.535>	Ipsius Anchisae longaevi hoc munus habebis,
<verg. aen. urn:cts:latinLit:phi0690.phi003:5.536>	cratera impressum signis, quem Thracius olim
<verg. aen. urn:cts:latinLit:phi0690.phi003:5.537>	Anchisae genitori in magno munere Cisseus
<verg. aen. urn:cts:latinLit:phi0690.phi003:5.538>	ferre sui dederat monumentum et pignus amoris."
<verg. aen. urn:cts:latinLit:phi0690.phi003:5.539>	Sic fatus cingit viridanti tempora lauro,
<verg. aen. urn:cts:latinLit:phi0690.phi003:5.540>	et primum ante omnes victorem appellat Acesten.
<verg. aen. urn:cts:latinLit:phi0690.phi003:5.541>	Nec bonus Eurytion praelato invidit honori,
<verg. aen. urn:cts:latinLit:phi0690.phi003:5.542>	quamvis solus avem caelo deiecit ab alto.
<verg. aen. urn:cts:latinLit:phi0690.phi003:5.543>	Proximus ingreditur donis, qui vincula rupit;
<verg. aen. urn:cts:latinLit:phi0690.phi003:5.544>	extremus, volucri qui fixit arundine malum.
<verg. aen. urn:cts:latinLit:phi0690.phi003:5.545>	At pater Aeneas, nondum certamine misso,
<verg. aen. urn:cts:latinLit:phi0690.phi003:5.546>	custodem ad sese comitemque impubis Iuli
<verg. aen. urn:cts:latinLit:phi0690.phi003:5.547>	Epytiden vocat, et fidam sic fatur ad aurem:
<verg. aen. urn:cts:latinLit:phi0690.phi003:5.548>	"Vade age, et Ascanio, si iam puerile paratum
<verg. aen. urn:cts:latinLit:phi0690.phi003:5.549>	agmen habet secum, cursusque instruxit equorum,
<verg. aen. urn:cts:latinLit:phi0690.phi003:5.550>	ducat avo turmas, et sese ostendat in armis,
<verg. aen. urn:cts:latinLit:phi0690.phi003:5.551>	dic" ait. Ipse omnem longo decedere circo
<verg. aen. urn:cts:latinLit:phi0690.phi003:5.552>	infusum populum, et campos iubet esse patentes.
<verg. aen. urn:cts:latinLit:phi0690.phi003:5.553>	Incedunt pueri, pariterque ante ora parentum
<verg. aen. urn:cts:latinLit:phi0690.phi003:5.554>	frenatis lucent in equis, quos omnis euntes
<verg. aen. urn:cts:latinLit:phi0690.phi003:5.555>	Trinacriae mirata fremit Troiaeque iuventus.
<verg. aen. urn:cts:latinLit:phi0690.phi003:5.556>	omnibus in morem tonsa coma pressa corona;
<verg. aen. urn:cts:latinLit:phi0690.phi003:5.557>	cornea bina ferunt praefixa hastilia ferro;
<verg. aen. urn:cts:latinLit:phi0690.phi003:5.558>	pars levis umero pharetras; it pectore summo
<verg. aen. urn:cts:latinLit:phi0690.phi003:5.559>	flexilis obtorti per collum circulus auri.
<verg. aen. urn:cts:latinLit:phi0690.phi003:5.560>	Tres equitum numero turmae, ternique vagantur
<verg. aen. urn:cts:latinLit:phi0690.phi003:5.561>	ductores: pueri bis seni quemque secuti
<verg. aen. urn:cts:latinLit:phi0690.phi003:5.562>	agmine partito fulgent paribusque magistris.
<verg. aen. urn:cts:latinLit:phi0690.phi003:5.563>	Una acies iuvenum, ducit quam parvus ovantem
<verg. aen. urn:cts:latinLit:phi0690.phi003:5.564>	nomen avi referens Priamus,---tua clara, Polite,
<verg. aen. urn:cts:latinLit:phi0690.phi003:5.565>	progenies, auctura Italos,---quem Thracius albis
<verg. aen. urn:cts:latinLit:phi0690.phi003:5.566>	portat equus bicolor maculis, vestigia primi
<verg. aen. urn:cts:latinLit:phi0690.phi003:5.567>	alba pedis frontemque ostentans arduus albam.
<verg. aen. urn:cts:latinLit:phi0690.phi003:5.568>	Alter Atys, genus unde Atii duxere Latini,
<verg. aen. urn:cts:latinLit:phi0690.phi003:5.569>	parvus Atys, pueroque puer dilectus Iulo.
<verg. aen. urn:cts:latinLit:phi0690.phi003:5.570>	Extremus, formaque ante omnis pulcher, Iulus
<verg. aen. urn:cts:latinLit:phi0690.phi003:5.571>	Sidonio est invectus equo, quem candida Dido
<verg. aen. urn:cts:latinLit:phi0690.phi003:5.572>	esse sui dederat monumentum et pignus amoris.
<verg. aen. urn:cts:latinLit:phi0690.phi003:5.573>	Cetera Trinacrii pubes senioris Acestae
<verg. aen. urn:cts:latinLit:phi0690.phi003:5.574>	fertur equis.
<verg. aen. urn:cts:latinLit:phi0690.phi003:5.575>	Excipiunt plausu pavidos, gaudentque tuentes
<verg. aen. urn:cts:latinLit:phi0690.phi003:5.576>	Dardanidae, veterumque adgnoscunt ora parentum.
<verg. aen. urn:cts:latinLit:phi0690.phi003:5.577>	Postquam omnem laeti consessum oculosque suorum
<verg. aen. urn:cts:latinLit:phi0690.phi003:5.578>	lustravere in equis, signum clamore paratis
<verg. aen. urn:cts:latinLit:phi0690.phi003:5.579>	Epytides longe dedit insonuitque flagello.
<verg. aen. urn:cts:latinLit:phi0690.phi003:5.580>	Olli discurrere pares, atque agmina terni
<verg. aen. urn:cts:latinLit:phi0690.phi003:5.581>	diductis solvere choris, rursusque vocati
<verg. aen. urn:cts:latinLit:phi0690.phi003:5.582>	convertere vias infestaque tela tulere.
<verg. aen. urn:cts:latinLit:phi0690.phi003:5.583>	Inde alios ineunt cursus aliosque recursus
<verg. aen. urn:cts:latinLit:phi0690.phi003:5.584>	adversi spatiis, alternosque orbibus orbes
<verg. aen. urn:cts:latinLit:phi0690.phi003:5.585>	impediunt, pugnaeque cient simulacra sub armis;
<verg. aen. urn:cts:latinLit:phi0690.phi003:5.586>	et nunc terga fuga nudant, nunc spicula vertunt
<verg. aen. urn:cts:latinLit:phi0690.phi003:5.587>	infensi, facta pariter nunc pace feruntur.
<verg. aen. urn:cts:latinLit:phi0690.phi003:5.588>	Ut quondam Creta fertur Labyrinthus in alta
<verg. aen. urn:cts:latinLit:phi0690.phi003:5.589>	parietibus textum caecis iter, ancipitemque
<verg. aen. urn:cts:latinLit:phi0690.phi003:5.590>	mille viis habuisse dolum, qua signa sequendi
<verg. aen. urn:cts:latinLit:phi0690.phi003:5.591>	falleret indeprensus et inremeabilis error;
<verg. aen. urn:cts:latinLit:phi0690.phi003:5.592>	haud alio Teucrum nati vestigia cursu
<verg. aen. urn:cts:latinLit:phi0690.phi003:5.593>	impediunt texuntque fugas et proelia ludo,
<verg. aen. urn:cts:latinLit:phi0690.phi003:5.594>	delphinum similes, qui per maria umida nando
<verg. aen. urn:cts:latinLit:phi0690.phi003:5.595>	Carpathium Libycumque secant, [luduntque per undas.]
<verg. aen. urn:cts:latinLit:phi0690.phi003:5.596>	Hunc morem cursus atque haec certamina primus
<verg. aen. urn:cts:latinLit:phi0690.phi003:5.597>	Ascanius, Longam muris cum cingeret Albam,
<verg. aen. urn:cts:latinLit:phi0690.phi003:5.598>	rettulit, et priscos docuit celebrare Latinos,
<verg. aen. urn:cts:latinLit:phi0690.phi003:5.599>	quo puer ipse modo, secum quo Troa pubes;
<verg. aen. urn:cts:latinLit:phi0690.phi003:5.600>	Albani docuere suos; hinc maxima porro
<verg. aen. urn:cts:latinLit:phi0690.phi003:5.601>	accepit Roma, et patrium servavit honorem;
<verg. aen. urn:cts:latinLit:phi0690.phi003:5.602>	Troiaque nunc pueri, Troianum dicitur agmen.
<verg. aen. urn:cts:latinLit:phi0690.phi003:5.603>	Hac celebrata tenus sancto certamina patri.
<verg. aen. urn:cts:latinLit:phi0690.phi003:5.604>	Hic primum fortuna fidem mutata novavit.
<verg. aen. urn:cts:latinLit:phi0690.phi003:5.605>	Dum variis tumulo referunt sollemnia ludis,
<verg. aen. urn:cts:latinLit:phi0690.phi003:5.606>	Irim de caelo misit Saturnia Iuno
<verg. aen. urn:cts:latinLit:phi0690.phi003:5.607>	Iliacam ad classem, ventosque adspirat eunti,
<verg. aen. urn:cts:latinLit:phi0690.phi003:5.608>	multa movens, necdum antiquum saturata dolorem.
<verg. aen. urn:cts:latinLit:phi0690.phi003:5.609>	Illa, viam celerans per mille coloribus arcum,
<verg. aen. urn:cts:latinLit:phi0690.phi003:5.610>	nulli visa cito decurrit tramite virgo.
<verg. aen. urn:cts:latinLit:phi0690.phi003:5.611>	Conspicit ingentem concursum, et litora lustrat,
<verg. aen. urn:cts:latinLit:phi0690.phi003:5.612>	desertosque videt portus classemque relictam.
<verg. aen. urn:cts:latinLit:phi0690.phi003:5.613>	At procul in sola secretae Troades acta
<verg. aen. urn:cts:latinLit:phi0690.phi003:5.614>	amissum Anchisen flebant, cunctaeque profundum
<verg. aen. urn:cts:latinLit:phi0690.phi003:5.615>	pontum adspectabant flentes. "Heu tot vada fessis
<verg. aen. urn:cts:latinLit:phi0690.phi003:5.616>	et tantum superesse maris!" vox omnibus una.
<verg. aen. urn:cts:latinLit:phi0690.phi003:5.617>	Urbem orant; taedet pelagi perferre laborem.
<verg. aen. urn:cts:latinLit:phi0690.phi003:5.618>	Ergo inter medias sese haud ignara nocendi
<verg. aen. urn:cts:latinLit:phi0690.phi003:5.619>	conicit, et faciemque deae vestemque reponit;
<verg. aen. urn:cts:latinLit:phi0690.phi003:5.620>	fit Bero, Tmarii coniunx longaeva Dorycli,
<verg. aen. urn:cts:latinLit:phi0690.phi003:5.621>	cui genus et quondam nomen natique fuissent;
<verg. aen. urn:cts:latinLit:phi0690.phi003:5.622>	ac sic Dardanidum mediam se matribus infert:
<verg. aen. urn:cts:latinLit:phi0690.phi003:5.623>	"O miserae, quas non manus" inquit "Achaca bello
<verg. aen. urn:cts:latinLit:phi0690.phi003:5.624>	traxerit ad letum patriae sub moenibus! O gens
<verg. aen. urn:cts:latinLit:phi0690.phi003:5.625>	infelix, cui te exitio Fortuna reservat?
<verg. aen. urn:cts:latinLit:phi0690.phi003:5.626>	Septuma post Troiae exscidium iam vertitur aestas,
<verg. aen. urn:cts:latinLit:phi0690.phi003:5.627>	cum freta, cum terras omnes, tot inhospita saxa
<verg. aen. urn:cts:latinLit:phi0690.phi003:5.628>	sideraque emensae ferimur, dum per mare magnum
<verg. aen. urn:cts:latinLit:phi0690.phi003:5.629>	Italiam sequimur fugientem, et volvimur undis.
<verg. aen. urn:cts:latinLit:phi0690.phi003:5.630>	Hic Erycis fines fraterni, atque hospes Acestes:
<verg. aen. urn:cts:latinLit:phi0690.phi003:5.631>	quis prohibet muros iacere et dare civibus urbem?
<verg. aen. urn:cts:latinLit:phi0690.phi003:5.632>	O patria et rapti nequiquam ex hoste Penates,
<verg. aen. urn:cts:latinLit:phi0690.phi003:5.633>	nullane iam Troiae dicentur moenia? Nusquam
<verg. aen. urn:cts:latinLit:phi0690.phi003:5.634>	Hectoreos amnes, Xanthum et Simoenta, videbo?
<verg. aen. urn:cts:latinLit:phi0690.phi003:5.635>	Quin agite et mecum infaustas exurite puppes.
<verg. aen. urn:cts:latinLit:phi0690.phi003:5.636>	Nam mihi Cassandrae per somnum vatis imago
<verg. aen. urn:cts:latinLit:phi0690.phi003:5.637>	ardentes dare visa faces: "Hic quaerite Troiam;
<verg. aen. urn:cts:latinLit:phi0690.phi003:5.638>	hic domus est" inquit "vobis."  Iam tempus agi res,
<verg. aen. urn:cts:latinLit:phi0690.phi003:5.639>	uec tantis mora prodigiis. En quattuor arae
<verg. aen. urn:cts:latinLit:phi0690.phi003:5.640>	Neptuno; deus ipse faces animumque ministrat."
<verg. aen. urn:cts:latinLit:phi0690.phi003:5.641>	Haec memorans, prima infensum vi corripit ignem,
<verg. aen. urn:cts:latinLit:phi0690.phi003:5.642>	sublataque procul dextra conixa coruscat,
<verg. aen. urn:cts:latinLit:phi0690.phi003:5.643>	et iacit: arrectae mentes stupefactaque corda
<verg. aen. urn:cts:latinLit:phi0690.phi003:5.644>	Iliadum. Hic una e multis, quae maxima natu,
<verg. aen. urn:cts:latinLit:phi0690.phi003:5.645>	Pyrgo, tot Priami natorum regia nutrix:
<verg. aen. urn:cts:latinLit:phi0690.phi003:5.646>	"Non Bero vobis, non haec Rhoetea, matres,
<verg. aen. urn:cts:latinLit:phi0690.phi003:5.647>	est Dorycli coniunx; divini signa decoris
<verg. aen. urn:cts:latinLit:phi0690.phi003:5.648>	ardentesque notate oculos; qui spiritus illi,
<verg. aen. urn:cts:latinLit:phi0690.phi003:5.649>	qui voltus, vocisque sonus, vel gressus eunti.
<verg. aen. urn:cts:latinLit:phi0690.phi003:5.650>	Ipsa egomet dudum Beroen digressa reliqui
<verg. aen. urn:cts:latinLit:phi0690.phi003:5.651>	aegram, indignantem, tali quod sola careret
<verg. aen. urn:cts:latinLit:phi0690.phi003:5.652>	munere, nec meritos Anchisae inferet honores."
<verg. aen. urn:cts:latinLit:phi0690.phi003:5.653>	Haec effata.
<verg. aen. urn:cts:latinLit:phi0690.phi003:5.654>	At matres primo ancipites oculisque malignis
<verg. aen. urn:cts:latinLit:phi0690.phi003:5.655>	ambiguae spectare rates miserum inter amorem
<verg. aen. urn:cts:latinLit:phi0690.phi003:5.656>	praesentis terrae fatisque vocantia regna,
<verg. aen. urn:cts:latinLit:phi0690.phi003:5.657>	cum dea se paribus per caelum sustulit alis,
<verg. aen. urn:cts:latinLit:phi0690.phi003:5.658>	ingentemque fuga secuit sub nubibus arcum.
<verg. aen. urn:cts:latinLit:phi0690.phi003:5.659>	Tum vero attonitae monstris actaeque furore
<verg. aen. urn:cts:latinLit:phi0690.phi003:5.660>	conclamant, rapiuntque focis penetralibus ignem;
<verg. aen. urn:cts:latinLit:phi0690.phi003:5.661>	pars spoliant aras, frondem ac virgulta facesque
<verg. aen. urn:cts:latinLit:phi0690.phi003:5.662>	coniciunt. Furit immissis Volcanus habenis
<verg. aen. urn:cts:latinLit:phi0690.phi003:5.663>	transtra per et remos et pictas abiete puppes.
<verg. aen. urn:cts:latinLit:phi0690.phi003:5.664>	Nuntius Anchisae ad tumulum cuneosque theatri
<verg. aen. urn:cts:latinLit:phi0690.phi003:5.665>	incensas perfert naves Eumelus, et ipsi
<verg. aen. urn:cts:latinLit:phi0690.phi003:5.666>	respiciunt atram in nimbo volitare favillam.
<verg. aen. urn:cts:latinLit:phi0690.phi003:5.667>	Primus et Ascanius, cursus ut laetus equestres
<verg. aen. urn:cts:latinLit:phi0690.phi003:5.668>	ducebat, sic acer equo turbata petivit
<verg. aen. urn:cts:latinLit:phi0690.phi003:5.669>	castra, nec exanimes possunt retinere magistri.
<verg. aen. urn:cts:latinLit:phi0690.phi003:5.670>	"Quis furor iste novus? Quo nunc, quo tenditis" inquit,
<verg. aen. urn:cts:latinLit:phi0690.phi003:5.671>	"heu, miserae cives? Non hostem inimicaque castra
<verg. aen. urn:cts:latinLit:phi0690.phi003:5.672>	Argivum, vestras spes uritis. En, ego vester
<verg. aen. urn:cts:latinLit:phi0690.phi003:5.673>	Ascanius!" Galeam ante pedes proiecit inanem,
<verg. aen. urn:cts:latinLit:phi0690.phi003:5.674>	qua ludo indutus belli simulacra ciebat;
<verg. aen. urn:cts:latinLit:phi0690.phi003:5.675>	accelerat simul Aeneas, simul agmina Teucrum.
<verg. aen. urn:cts:latinLit:phi0690.phi003:5.676>	Ast illae diversa metu per litora passim
<verg. aen. urn:cts:latinLit:phi0690.phi003:5.677>	diffugiunt, silvasque et sicubi concava furtim
<verg. aen. urn:cts:latinLit:phi0690.phi003:5.678>	saxa petunt; piget incepti lucisque, suosque
<verg. aen. urn:cts:latinLit:phi0690.phi003:5.679>	mutatae adgnoscunt, excussaque pectore Iuno est.
<verg. aen. urn:cts:latinLit:phi0690.phi003:5.680>	Sed non idcirco flammae atque incendia vires
<verg. aen. urn:cts:latinLit:phi0690.phi003:5.681>	indomitas posuere; udo sub robore vivit
<verg. aen. urn:cts:latinLit:phi0690.phi003:5.682>	stuppa vomens tardum fumum, lentusque carinas
<verg. aen. urn:cts:latinLit:phi0690.phi003:5.683>	est vapor, et toto descendit corpore pestis,
<verg. aen. urn:cts:latinLit:phi0690.phi003:5.684>	nec vires heroum infusaque flumina prosunt.
<verg. aen. urn:cts:latinLit:phi0690.phi003:5.685>	Tum pius Aeneas umeris abscindere vestem,
<verg. aen. urn:cts:latinLit:phi0690.phi003:5.686>	auxilioque vocare deos, et tendere palmas:
<verg. aen. urn:cts:latinLit:phi0690.phi003:5.687>	"Iuppiter omnipotens, si nondum exosus ad unum
<verg. aen. urn:cts:latinLit:phi0690.phi003:5.688>	Troianos, si quid pietas antiqua labores
<verg. aen. urn:cts:latinLit:phi0690.phi003:5.689>	respicit humanos, da flammam evadere classi
<verg. aen. urn:cts:latinLit:phi0690.phi003:5.690>	nunc, Pater, et tenues Teucrum res eripe leto.
<verg. aen. urn:cts:latinLit:phi0690.phi003:5.691>	Vel tu, quod superest infesto fulmine morti,
<verg. aen. urn:cts:latinLit:phi0690.phi003:5.692>	si mereor, demitte, tuaque hic obrue dextra."
<verg. aen. urn:cts:latinLit:phi0690.phi003:5.693>	Vix haec ediderat, cum effusis imbribus atra
<verg. aen. urn:cts:latinLit:phi0690.phi003:5.694>	tempestas sine more furit, tonitruque tremescunt
<verg. aen. urn:cts:latinLit:phi0690.phi003:5.695>	ardua terrarum et campi; ruit aethere toto
<verg. aen. urn:cts:latinLit:phi0690.phi003:5.696>	turbidus imber aqua densisque nigerrimus austris;
<verg. aen. urn:cts:latinLit:phi0690.phi003:5.697>	implenturque super puppes; semiusta madescunt
<verg. aen. urn:cts:latinLit:phi0690.phi003:5.698>	robora; restinctus donec vapor omnis, et omnes,
<verg. aen. urn:cts:latinLit:phi0690.phi003:5.699>	quattuor amissis, servatae a peste carinae.
<verg. aen. urn:cts:latinLit:phi0690.phi003:5.700>	At pater Aeneas, casu concussus acerbo,
<verg. aen. urn:cts:latinLit:phi0690.phi003:5.701>	nunc huc ingentes, nunc illuc pectore curas
<verg. aen. urn:cts:latinLit:phi0690.phi003:5.702>	mutabat versans, Siculisne resideret arvis,
<verg. aen. urn:cts:latinLit:phi0690.phi003:5.703>	oblitus fatorum, Italasne capesseret oras.
<verg. aen. urn:cts:latinLit:phi0690.phi003:5.704>	Tum senior Nautes, unum Tritonia Pallas
<verg. aen. urn:cts:latinLit:phi0690.phi003:5.705>	quem docuit multaque insignem reddidit arte,
<verg. aen. urn:cts:latinLit:phi0690.phi003:5.706>	haec responsa dabat, vel quae portenderet ira
<verg. aen. urn:cts:latinLit:phi0690.phi003:5.707>	magna deum, vel quae fatorum posceret ordo;
<verg. aen. urn:cts:latinLit:phi0690.phi003:5.708>	isque his Aenean solatus vocibus infit:
<verg. aen. urn:cts:latinLit:phi0690.phi003:5.709>	"Nate dea, quo fata trahunt retrahuntque, sequamur;
<verg. aen. urn:cts:latinLit:phi0690.phi003:5.710>	quidquid erit, superanda omnis fortuna ferendo est.
<verg. aen. urn:cts:latinLit:phi0690.phi003:5.711>	Est tibi Dardanius divinae stirpis Acestes:
<verg. aen. urn:cts:latinLit:phi0690.phi003:5.712>	hunc cape consiliis socium et coniunge volentem;
<verg. aen. urn:cts:latinLit:phi0690.phi003:5.713>	huic trade, amissis superant qui navibus, et quos
<verg. aen. urn:cts:latinLit:phi0690.phi003:5.714>	pertaesum magni incepti rerumque tuarum est;
<verg. aen. urn:cts:latinLit:phi0690.phi003:5.715>	longaevosque senes ac fessas aequore matres,
<verg. aen. urn:cts:latinLit:phi0690.phi003:5.716>	et quidquid tecum invalidum metuensque pericli est,
<verg. aen. urn:cts:latinLit:phi0690.phi003:5.717>	delige, et his habeant terris sine moenia fessi:
<verg. aen. urn:cts:latinLit:phi0690.phi003:5.718>	urbem appellabunt permisso nomine Acestam."
<verg. aen. urn:cts:latinLit:phi0690.phi003:5.719>	Talibus incensus dictis senioris amici,
<verg. aen. urn:cts:latinLit:phi0690.phi003:5.720>	tum vero in curas animo diducitur omnes.
<verg. aen. urn:cts:latinLit:phi0690.phi003:5.721>	Et nox atra polum bigis subvecta tenebat:
<verg. aen. urn:cts:latinLit:phi0690.phi003:5.722>	visa dehinc caelo facies delapsa parentis
<verg. aen. urn:cts:latinLit:phi0690.phi003:5.723>	Anchisae subito tales effundere voces:
<verg. aen. urn:cts:latinLit:phi0690.phi003:5.724>	"Nate, mihi vita quondam, dum vita manebat,
<verg. aen. urn:cts:latinLit:phi0690.phi003:5.725>	care magis, nate, Iliacis exercite fatis,
<verg. aen. urn:cts:latinLit:phi0690.phi003:5.726>	imperio Iovis huc venio, qui classibus ignem
<verg. aen. urn:cts:latinLit:phi0690.phi003:5.727>	depulit, et caelo tandem miseratus ab alto est.
<verg. aen. urn:cts:latinLit:phi0690.phi003:5.728>	Consiliis pare, quae nunc pulcherrima Nautes
<verg. aen. urn:cts:latinLit:phi0690.phi003:5.729>	dat senior; lectos iuvenes, fortissima corda,
<verg. aen. urn:cts:latinLit:phi0690.phi003:5.730>	defer in Italiam; gens dura atque aspera cultu
<verg. aen. urn:cts:latinLit:phi0690.phi003:5.731>	debellanda tibi Latio est. Ditis tamen ante
<verg. aen. urn:cts:latinLit:phi0690.phi003:5.732>	infernas accede domos, et Averna per alta
<verg. aen. urn:cts:latinLit:phi0690.phi003:5.733>	congressus pete, nate, meos. Non me impia namque
<verg. aen. urn:cts:latinLit:phi0690.phi003:5.734>	Tartara habent, tristes umbrae, sed amoena piorum
<verg. aen. urn:cts:latinLit:phi0690.phi003:5.735>	concilia Elysiumque colo. Huc casta Sibylla
<verg. aen. urn:cts:latinLit:phi0690.phi003:5.736>	nigrarum multo pecudum te sanguine ducet:
<verg. aen. urn:cts:latinLit:phi0690.phi003:5.737>	tum genus omne tuum, et quae dentur moenia, disces.
<verg. aen. urn:cts:latinLit:phi0690.phi003:5.738>	Iamque vale: torquet medios Nox humida cursus,
<verg. aen. urn:cts:latinLit:phi0690.phi003:5.739>	et me saevus equis Oriens adflavit anhelis."
<verg. aen. urn:cts:latinLit:phi0690.phi003:5.740>	Dixerat, et tenuis fugit, ceu fumus, in auras.
<verg. aen. urn:cts:latinLit:phi0690.phi003:5.741>	Aeneas, "Quo deinde ruis, quo proripis?" inquit,
<verg. aen. urn:cts:latinLit:phi0690.phi003:5.742>	"Quem fugis, aut quis te nostris complexibus arcet?"
<verg. aen. urn:cts:latinLit:phi0690.phi003:5.743>	Haec memorans cinerem et sopitos suscitat ignes,
<verg. aen. urn:cts:latinLit:phi0690.phi003:5.744>	Pergameumque Larem et canae penetralia Vestae
<verg. aen. urn:cts:latinLit:phi0690.phi003:5.745>	farre pio et plena supplex veneratur acerra.
<verg. aen. urn:cts:latinLit:phi0690.phi003:5.746>	Extemplo socios primumque arcessit Acesten,
<verg. aen. urn:cts:latinLit:phi0690.phi003:5.747>	et Iovis imperium et cari praecepta parentis
<verg. aen. urn:cts:latinLit:phi0690.phi003:5.748>	edocet, et quae nunc animo sententia constet.
<verg. aen. urn:cts:latinLit:phi0690.phi003:5.749>	Haud mora consiliis, nec iussa recusat Acestes.
<verg. aen. urn:cts:latinLit:phi0690.phi003:5.750>	Transcribunt urbi matres, populumque volentem
<verg. aen. urn:cts:latinLit:phi0690.phi003:5.751>	deponunt, animos nil magnae laudis egentes.
<verg. aen. urn:cts:latinLit:phi0690.phi003:5.752>	Ipsi transtra novant, flammisque ambesa reponunt
<verg. aen. urn:cts:latinLit:phi0690.phi003:5.753>	robora navigiis, aptant remosque rudentesque,
<verg. aen. urn:cts:latinLit:phi0690.phi003:5.754>	exigui numero, sed bello vivida virtus.
<verg. aen. urn:cts:latinLit:phi0690.phi003:5.755>	Interea Aeneas urbem designat aratro
<verg. aen. urn:cts:latinLit:phi0690.phi003:5.756>	sortiturque domos; hoc Ilium et haec loca Troiam
<verg. aen. urn:cts:latinLit:phi0690.phi003:5.757>	esse iubet. Gaudet regno Troianus Acestes,
<verg. aen. urn:cts:latinLit:phi0690.phi003:5.758>	indicitque forum et patribus dat iura vocatis.
<verg. aen. urn:cts:latinLit:phi0690.phi003:5.759>	Tum vicina astris, Erycino in vertice sedes
<verg. aen. urn:cts:latinLit:phi0690.phi003:5.760>	fundatur Veneri Idaliae, tumuloque sacerdos
<verg. aen. urn:cts:latinLit:phi0690.phi003:5.761>	ac lucus late sacer additur Anchiseo.
<verg. aen. urn:cts:latinLit:phi0690.phi003:5.762>	Iamque dies epulata novem gens omnis, et aris
<verg. aen. urn:cts:latinLit:phi0690.phi003:5.763>	factus honos: placidi straverunt aequora venti,
<verg. aen. urn:cts:latinLit:phi0690.phi003:5.764>	creber et adspirans rursus vocat Auster in altum.
<verg. aen. urn:cts:latinLit:phi0690.phi003:5.765>	Exoritur procurva ingens per litora fletus;
<verg. aen. urn:cts:latinLit:phi0690.phi003:5.766>	complexi inter se noctemque diemque morantur.
<verg. aen. urn:cts:latinLit:phi0690.phi003:5.767>	Ipsae iam matres, ipsi, quibus aspera quondam
<verg. aen. urn:cts:latinLit:phi0690.phi003:5.768>	visa maris facies et non tolerabile nomen,
<verg. aen. urn:cts:latinLit:phi0690.phi003:5.769>	ire volunt, omnemque fugae perferre laborem.
<verg. aen. urn:cts:latinLit:phi0690.phi003:5.770>	Quos bonus Aeneas dictis solatur amicis,
<verg. aen. urn:cts:latinLit:phi0690.phi003:5.771>	et consanguineo lacrimans commendat Acestae.
<verg. aen. urn:cts:latinLit:phi0690.phi003:5.772>	Tris Eryci vitulos et Tempestatibus agnam
<verg. aen. urn:cts:latinLit:phi0690.phi003:5.773>	caedere deinde iubet, solvique ex ordine funem.
<verg. aen. urn:cts:latinLit:phi0690.phi003:5.774>	Ipse, caput tonsae foliis evinctus olivae,
<verg. aen. urn:cts:latinLit:phi0690.phi003:5.775>	stans procul in prora pateram tenet, extaque salsos
<verg. aen. urn:cts:latinLit:phi0690.phi003:5.776>	proiicit in fluctus ac vina liquentia fundit.
<verg. aen. urn:cts:latinLit:phi0690.phi003:5.777>	Prosequitur surgens a puppi ventus euntes.
<verg. aen. urn:cts:latinLit:phi0690.phi003:5.778>	Certatim socii feriunt mare et aequora verrunt.
<verg. aen. urn:cts:latinLit:phi0690.phi003:5.779>	At Venus interea Neptunum exercita curis
<verg. aen. urn:cts:latinLit:phi0690.phi003:5.780>	adloquitur, talesque effundit pectore questus:
<verg. aen. urn:cts:latinLit:phi0690.phi003:5.781>	Iunonis gravis ira nec exsaturabile pectus
<verg. aen. urn:cts:latinLit:phi0690.phi003:5.782>	cogunt me, Neptune, preces descendere in omnes;
<verg. aen. urn:cts:latinLit:phi0690.phi003:5.783>	quam nec longa dies, pietas nec mitigat ulla,
<verg. aen. urn:cts:latinLit:phi0690.phi003:5.784>	nec Iovis imperio fatisque infracta quiescit.
<verg. aen. urn:cts:latinLit:phi0690.phi003:5.785>	Non media de gente Phrygum exedisse nefandis
<verg. aen. urn:cts:latinLit:phi0690.phi003:5.786>	urbem odiis satis est, nec poenam traxe per omnem:
<verg. aen. urn:cts:latinLit:phi0690.phi003:5.787>	reliquias Troiae, cineres atque ossa peremptae
<verg. aen. urn:cts:latinLit:phi0690.phi003:5.788>	insequitur: causas tanti sciat illa furoris.
<verg. aen. urn:cts:latinLit:phi0690.phi003:5.789>	Ipse mihi nuper Libycis tu testis in undis
<verg. aen. urn:cts:latinLit:phi0690.phi003:5.790>	quam molem subito excierit: maria omnia caelo
<verg. aen. urn:cts:latinLit:phi0690.phi003:5.791>	miscuit, Aeoliis nequiquam freta procellis,
<verg. aen. urn:cts:latinLit:phi0690.phi003:5.792>	in regnis hoc ausa tuis.
<verg. aen. urn:cts:latinLit:phi0690.phi003:5.793>	Per scelus ecce etiam Troianis matribus actis
<verg. aen. urn:cts:latinLit:phi0690.phi003:5.794>	exussit foede puppes, et classe subegit
<verg. aen. urn:cts:latinLit:phi0690.phi003:5.795>	amissa socios ignotae linquere terrae.
<verg. aen. urn:cts:latinLit:phi0690.phi003:5.796>	Quod superest, oro, liceat dare tuta per undas
<verg. aen. urn:cts:latinLit:phi0690.phi003:5.797>	vela tibi, liceat Laurentem attingere Thybrim:
<verg. aen. urn:cts:latinLit:phi0690.phi003:5.798>	si concessa peto, si dant ea moenia Parcae."
<verg. aen. urn:cts:latinLit:phi0690.phi003:5.799>	Tum Saturnius haec domitor maris edidit alti:
<verg. aen. urn:cts:latinLit:phi0690.phi003:5.800>	"Fas omne est, Cytherea, meis te fidere regnis,
<verg. aen. urn:cts:latinLit:phi0690.phi003:5.801>	unde genus ducis: merui quoque; saepe furores
<verg. aen. urn:cts:latinLit:phi0690.phi003:5.802>	compressi, et rabiem tantam caelique marisque.
<verg. aen. urn:cts:latinLit:phi0690.phi003:5.803>	Nec minor in terris, Xanthum Simontaque testor,
<verg. aen. urn:cts:latinLit:phi0690.phi003:5.804>	Aeneae mihi cura tui. Cum Troia Achilles
<verg. aen. urn:cts:latinLit:phi0690.phi003:5.805>	exanimata sequens impingeret agmina muris,
<verg. aen. urn:cts:latinLit:phi0690.phi003:5.806>	milia multa daret leto, gemerentque repleti
<verg. aen. urn:cts:latinLit:phi0690.phi003:5.807>	amnes, nec reperire viam atque evolvere posset
<verg. aen. urn:cts:latinLit:phi0690.phi003:5.808>	in mare se Xanthus, Pelidae tunc ego forti
<verg. aen. urn:cts:latinLit:phi0690.phi003:5.809>	congressum Aenean nec dis nec viribus aequis
<verg. aen. urn:cts:latinLit:phi0690.phi003:5.810>	nube cava rapui, cuperem cum vertere ab imo
<verg. aen. urn:cts:latinLit:phi0690.phi003:5.811>	structa meis manibus periurae moenia Troiae.
<verg. aen. urn:cts:latinLit:phi0690.phi003:5.812>	Nunc quoque mens eadem perstat mihi: pelle timores.
<verg. aen. urn:cts:latinLit:phi0690.phi003:5.813>	Tutus, quos optas, portus accedet Averni.
<verg. aen. urn:cts:latinLit:phi0690.phi003:5.814>	Unus erit tantum, amissum quem gurgite quaeres;
<verg. aen. urn:cts:latinLit:phi0690.phi003:5.815>	unum pro multis dabitur caput."
<verg. aen. urn:cts:latinLit:phi0690.phi003:5.816>	His ubi laeta deae permulsit pectora dictis,
<verg. aen. urn:cts:latinLit:phi0690.phi003:5.817>	iungit equos auro genitor, spumantiaque addit
<verg. aen. urn:cts:latinLit:phi0690.phi003:5.818>	frena feris, manibusque omnes effundit habenas.
<verg. aen. urn:cts:latinLit:phi0690.phi003:5.819>	Caeruleo per summa levis volat aequora curru;
<verg. aen. urn:cts:latinLit:phi0690.phi003:5.820>	subsidunt undae, tumidumque sub axe tonanti
<verg. aen. urn:cts:latinLit:phi0690.phi003:5.821>	sternitur aequor aquis; fugiunt vasto aethere nimbi.
<verg. aen. urn:cts:latinLit:phi0690.phi003:5.822>	Tum variae comitum facies, immania cete,
<verg. aen. urn:cts:latinLit:phi0690.phi003:5.823>	et senior Glauci chorus, Inousque Palaemon,
<verg. aen. urn:cts:latinLit:phi0690.phi003:5.824>	Tritonesque citi, Phorcique exercitus omnis;
<verg. aen. urn:cts:latinLit:phi0690.phi003:5.825>	laeva tenent Thetis, et Melite, Panopeaque virgo,
<verg. aen. urn:cts:latinLit:phi0690.phi003:5.826>	Nisaee, Spioque, Thaliaque, Cymodoceque.
<verg. aen. urn:cts:latinLit:phi0690.phi003:5.827>	Hic patris Aeneae suspensam blanda vicissim
<verg. aen. urn:cts:latinLit:phi0690.phi003:5.828>	gaudia pertemptant mentem: iubet ocius omnes
<verg. aen. urn:cts:latinLit:phi0690.phi003:5.829>	attolli malos, intendi brachia velis.
<verg. aen. urn:cts:latinLit:phi0690.phi003:5.830>	Una omnes fecere pedem pariterque sinistros,
<verg. aen. urn:cts:latinLit:phi0690.phi003:5.831>	nunc dextros solvere sinus; una ardua torquent
<verg. aen. urn:cts:latinLit:phi0690.phi003:5.832>	cornua detorquentque; ferunt sua flamina classem.
<verg. aen. urn:cts:latinLit:phi0690.phi003:5.833>	Princeps ante omnes densum Palinurus agebat
<verg. aen. urn:cts:latinLit:phi0690.phi003:5.834>	agmen; ad hunc alii cursum contendere iussi.
<verg. aen. urn:cts:latinLit:phi0690.phi003:5.835>	Iamque fere mediam caeli Nox humida metam
<verg. aen. urn:cts:latinLit:phi0690.phi003:5.836>	contigerat; placida laxabant membra quiete
<verg. aen. urn:cts:latinLit:phi0690.phi003:5.837>	sub remis fusi per dura sedilia nautae:
<verg. aen. urn:cts:latinLit:phi0690.phi003:5.838>	cum levis aetheriis delapsus Somnus ab astris
<verg. aen. urn:cts:latinLit:phi0690.phi003:5.839>	ara dimovit tenebrosum et dispulit umbras,
<verg. aen. urn:cts:latinLit:phi0690.phi003:5.840>	te, Palinure, petens, tibi somnia tristia portans
<verg. aen. urn:cts:latinLit:phi0690.phi003:5.841>	insonti; puppique deus consedit in alta,
<verg. aen. urn:cts:latinLit:phi0690.phi003:5.842>	Phorbanti similis, funditque has ore loquelas:
<verg. aen. urn:cts:latinLit:phi0690.phi003:5.843>	"Iaside Palinure, ferunt ipsa aequora classem;
<verg. aen. urn:cts:latinLit:phi0690.phi003:5.844>	aequatae spirant aurae; datur hora quieti.
<verg. aen. urn:cts:latinLit:phi0690.phi003:5.845>	Pone caput, fessosque oculos furare labori:
<verg. aen. urn:cts:latinLit:phi0690.phi003:5.846>	ipse ego paulisper pro te tua munera inibo."
<verg. aen. urn:cts:latinLit:phi0690.phi003:5.847>	Cui vix attollens Palinurus lumina fatur:
<verg. aen. urn:cts:latinLit:phi0690.phi003:5.848>	"Mene salis placidi voltum fluctusque quietos
<verg. aen. urn:cts:latinLit:phi0690.phi003:5.849>	ignorare iubes? Mene huic confidere monstro?
<verg. aen. urn:cts:latinLit:phi0690.phi003:5.850>	Aenean credam quid enim fallacibus auris
<verg. aen. urn:cts:latinLit:phi0690.phi003:5.851>	et caelo, totiens deceptus fraude sereni?"
<verg. aen. urn:cts:latinLit:phi0690.phi003:5.852>	Talia dicta dabat, clavumque affixus et haerens
<verg. aen. urn:cts:latinLit:phi0690.phi003:5.853>	nusquam amittebat, oculosque sub astra tenebat.
<verg. aen. urn:cts:latinLit:phi0690.phi003:5.854>	Ecce deus ramum Lethaeo rore madentem,
<verg. aen. urn:cts:latinLit:phi0690.phi003:5.855>	vique soporatum Stygia, super utraque quassat
<verg. aen. urn:cts:latinLit:phi0690.phi003:5.856>	tempora, cunctantique natantia lumina solvit.
<verg. aen. urn:cts:latinLit:phi0690.phi003:5.857>	Vix primos inopina quies laxaverat artus,
<verg. aen. urn:cts:latinLit:phi0690.phi003:5.858>	et super incumbens cum puppis parte revolsa,
<verg. aen. urn:cts:latinLit:phi0690.phi003:5.859>	cumque gubernaclo, liquidas proiecit in undas
<verg. aen. urn:cts:latinLit:phi0690.phi003:5.860>	praecipitem ac socios nequiquam saepe vocantem;
<verg. aen. urn:cts:latinLit:phi0690.phi003:5.861>	ipse volans tenues se sustulit ales ad auras.
<verg. aen. urn:cts:latinLit:phi0690.phi003:5.862>	Currit iter tutum non secius aequore classis,
<verg. aen. urn:cts:latinLit:phi0690.phi003:5.863>	promissisque patris Neptuni interrita fertur.
<verg. aen. urn:cts:latinLit:phi0690.phi003:5.864>	Iamque adeo scopulos Sirenum advecta subibat,
<verg. aen. urn:cts:latinLit:phi0690.phi003:5.865>	difficiles quondam multorumque ossibus albos,
<verg. aen. urn:cts:latinLit:phi0690.phi003:5.866>	tum rauca adsiduo longe sale saxa sonabant:
<verg. aen. urn:cts:latinLit:phi0690.phi003:5.867>	cum pater amisso fluitantem errare magistro
<verg. aen. urn:cts:latinLit:phi0690.phi003:5.868>	sensit, et ipse ratem nocturnis rexit in undis,
<verg. aen. urn:cts:latinLit:phi0690.phi003:5.869>	multa gemens, casuque animum concussus amici
<verg. aen. urn:cts:latinLit:phi0690.phi003:5.870>	"O nimium caelo et pelago confise sereno,
<verg. aen. urn:cts:latinLit:phi0690.phi003:5.871>	nudus in ignota, Palinure, iacebis harena!"

<verg. aen. urn:cts:latinLit:phi0690.phi003:6.1>	Sic fatur lacrimans, classique immittit habenas,
<verg. aen. urn:cts:latinLit:phi0690.phi003:6.2>	et tandem Eubocis Cumarum adlabitur oris.
<verg. aen. urn:cts:latinLit:phi0690.phi003:6.3>	Obvertunt pelago proras; tum dente tenaci
<verg. aen. urn:cts:latinLit:phi0690.phi003:6.4>	ancora fundabat naves, et litora curvae
<verg. aen. urn:cts:latinLit:phi0690.phi003:6.5>	praetexunt puppes. Iuvenum manus emicat ardens
<verg. aen. urn:cts:latinLit:phi0690.phi003:6.6>	litus in Hesperium; quaerit pars semina flammae
<verg. aen. urn:cts:latinLit:phi0690.phi003:6.7>	abstrusa in venis silicis, pars densa ferarum
<verg. aen. urn:cts:latinLit:phi0690.phi003:6.8>	tecta rapit silvas, inventaque flumina monstrat.
<verg. aen. urn:cts:latinLit:phi0690.phi003:6.9>	At pius Aeneas arces, quibus altus Apollo
<verg. aen. urn:cts:latinLit:phi0690.phi003:6.10>	praesidet, horrendaeque procul secreta Sibyllae
<verg. aen. urn:cts:latinLit:phi0690.phi003:6.11>	antrum immane petit, magnum cui mentem animumque
<verg. aen. urn:cts:latinLit:phi0690.phi003:6.12>	Delius inspirat vates, aperitque futura.
<verg. aen. urn:cts:latinLit:phi0690.phi003:6.13>	Iam subeunt Triviae lucos atque aurea tecta.
<verg. aen. urn:cts:latinLit:phi0690.phi003:6.14>	Daedalus, ut fama est, fugiens Minoa regna,
<verg. aen. urn:cts:latinLit:phi0690.phi003:6.15>	praepetibus pennis ausus se credere caelo,
<verg. aen. urn:cts:latinLit:phi0690.phi003:6.16>	insuetum per iter gelidas enavit ad Arctos,
<verg. aen. urn:cts:latinLit:phi0690.phi003:6.17>	Chalcidicaque levis tandem super adstitit arce.
<verg. aen. urn:cts:latinLit:phi0690.phi003:6.18>	Redditus his primum terris, tibi, Phoebe, sacravit
<verg. aen. urn:cts:latinLit:phi0690.phi003:6.19>	remigium alarum, posuitque immania templa.
<verg. aen. urn:cts:latinLit:phi0690.phi003:6.20>	In foribus letum Androgeo: tum pendere poenas
<verg. aen. urn:cts:latinLit:phi0690.phi003:6.21>	Cecropidae iussi---miserum!---septena quotannis
<verg. aen. urn:cts:latinLit:phi0690.phi003:6.22>	corpora natorum; stat ductis sortibus urna.
<verg. aen. urn:cts:latinLit:phi0690.phi003:6.23>	Contra elata mari respondet Gnosia tellus:
<verg. aen. urn:cts:latinLit:phi0690.phi003:6.24>	hic crudelis amor tauri, suppostaque furto
<verg. aen. urn:cts:latinLit:phi0690.phi003:6.25>	Pasipha, mixtumque genus prolesque biformis
<verg. aen. urn:cts:latinLit:phi0690.phi003:6.26>	Minotaurus inest, Veneris monumenta nefandae;
<verg. aen. urn:cts:latinLit:phi0690.phi003:6.27>	hic labor ille domus et inextricabilis error;
<verg. aen. urn:cts:latinLit:phi0690.phi003:6.28>	magnum reginae sed enim miseratus amorem
<verg. aen. urn:cts:latinLit:phi0690.phi003:6.29>	Daedalus ipse dolos tecti ambagesque resolvit,
<verg. aen. urn:cts:latinLit:phi0690.phi003:6.30>	caeca regens filo vestigia. Tu quoque magnam
<verg. aen. urn:cts:latinLit:phi0690.phi003:6.31>	partem opere in tanto, sineret dolor, Icare, haberes.
<verg. aen. urn:cts:latinLit:phi0690.phi003:6.32>	Bis conatus erat casus effingere in auro;
<verg. aen. urn:cts:latinLit:phi0690.phi003:6.33>	bis patriae cecidere manus. Quin protinus omnia
<verg. aen. urn:cts:latinLit:phi0690.phi003:6.34>	perlegerent oculis, ni iam praemissus Achates
<verg. aen. urn:cts:latinLit:phi0690.phi003:6.35>	adforet, atque una Phoebi Triviaeque sacerdos,
<verg. aen. urn:cts:latinLit:phi0690.phi003:6.36>	Deiphobe Glauci, fatur quae talia regi:
<verg. aen. urn:cts:latinLit:phi0690.phi003:6.37>	"Non hoc ista sibi tempus spectacula poscit;
<verg. aen. urn:cts:latinLit:phi0690.phi003:6.38>	nunc grege de intacto septem mactare iuvencos
<verg. aen. urn:cts:latinLit:phi0690.phi003:6.39>	praestiterit, totidem lectas de more bidentes."
<verg. aen. urn:cts:latinLit:phi0690.phi003:6.40>	Talibus adfata Aenean (nec sacra morantur
<verg. aen. urn:cts:latinLit:phi0690.phi003:6.41>	iussa viri), Teucros vocat alta in templa sacerdos.
<verg. aen. urn:cts:latinLit:phi0690.phi003:6.42>	Excisum Euboicae latus ingens rupis in antrum,
<verg. aen. urn:cts:latinLit:phi0690.phi003:6.43>	quo lati ducunt aditus centum, ostia centum;
<verg. aen. urn:cts:latinLit:phi0690.phi003:6.44>	unde ruunt totidem voces, responsa Sibyllae.
<verg. aen. urn:cts:latinLit:phi0690.phi003:6.45>	Ventum erat ad limen, cum virgo. "Poscere fata
<verg. aen. urn:cts:latinLit:phi0690.phi003:6.46>	tempus" ait; "deus, ecce, deus!" Cui talia fanti
<verg. aen. urn:cts:latinLit:phi0690.phi003:6.47>	ante fores subito non voltus, non color unus,
<verg. aen. urn:cts:latinLit:phi0690.phi003:6.48>	non comptae mansere comae; sed pectus anhelum,
<verg. aen. urn:cts:latinLit:phi0690.phi003:6.49>	et rabie fera corda tument; maiorque videri,
<verg. aen. urn:cts:latinLit:phi0690.phi003:6.50>	nec mortale sonans, adflata est numine quando
<verg. aen. urn:cts:latinLit:phi0690.phi003:6.51>	iam propiore dei. "Cessas in vota precesque,
<verg. aen. urn:cts:latinLit:phi0690.phi003:6.52>	Tros" ait "Aenea? Cessas? Neque enim ante dehiscent
<verg. aen. urn:cts:latinLit:phi0690.phi003:6.53>	attonitae magna ora domus." Et talia fata
<verg. aen. urn:cts:latinLit:phi0690.phi003:6.54>	conticuit. Gelidus Teucris per dura cucurrit
<verg. aen. urn:cts:latinLit:phi0690.phi003:6.55>	ossa tremor, funditque preces rex pectore ab imo:
<verg. aen. urn:cts:latinLit:phi0690.phi003:6.56>	"Phoebe, graves Troiae semper miserate labores,
<verg. aen. urn:cts:latinLit:phi0690.phi003:6.57>	Dardana qui Paridis direxti tela manusque
<verg. aen. urn:cts:latinLit:phi0690.phi003:6.58>	corpus in Aeacidae, magnas obeuntia terras
<verg. aen. urn:cts:latinLit:phi0690.phi003:6.59>	tot maria intravi duce te, penitusque repostas
<verg. aen. urn:cts:latinLit:phi0690.phi003:6.60>	Massylum gentes praetentaque Syrtibus arva,
<verg. aen. urn:cts:latinLit:phi0690.phi003:6.61>	iam tandem Italiae fugientis prendimus oras;
<verg. aen. urn:cts:latinLit:phi0690.phi003:6.62>	hac Troiana tenus fuerit Fortuna secuta.
<verg. aen. urn:cts:latinLit:phi0690.phi003:6.63>	Vos quoque Pergameae iam fas est parcere genti,
<verg. aen. urn:cts:latinLit:phi0690.phi003:6.64>	dique deaeque omnes quibus obstitit Ilium et ingens
<verg. aen. urn:cts:latinLit:phi0690.phi003:6.65>	gloria Dardaniae. Tuque, O sanctissima vates,
<verg. aen. urn:cts:latinLit:phi0690.phi003:6.66>	praescia venturi, da, non indebita posco
<verg. aen. urn:cts:latinLit:phi0690.phi003:6.67>	regna meis fatis, Latio considere Teucros
<verg. aen. urn:cts:latinLit:phi0690.phi003:6.68>	errantisque deos agitataque numina Troiae.
<verg. aen. urn:cts:latinLit:phi0690.phi003:6.69>	Tum Phoebo et Triviae solido de marmore templum
<verg. aen. urn:cts:latinLit:phi0690.phi003:6.70>	instituam, festosque dies de nomine Phoebi.
<verg. aen. urn:cts:latinLit:phi0690.phi003:6.71>	Te quoque magna manent regnis penetralia nostris:
<verg. aen. urn:cts:latinLit:phi0690.phi003:6.72>	hic ego namque tuas sortes arcanaque fata,
<verg. aen. urn:cts:latinLit:phi0690.phi003:6.73>	dicta meae genti, ponam, lectosque sacrabo,
<verg. aen. urn:cts:latinLit:phi0690.phi003:6.74>	alma, viros. Foliis tantum ne carmina manda,
<verg. aen. urn:cts:latinLit:phi0690.phi003:6.75>	ne turbata volent rapidis ludibria ventis;
<verg. aen. urn:cts:latinLit:phi0690.phi003:6.76>	ipsa canas oro." Finem dedit ore loquendi.
<verg. aen. urn:cts:latinLit:phi0690.phi003:6.77>	At, Phoebi nondum patiens, immanis in antro
<verg. aen. urn:cts:latinLit:phi0690.phi003:6.78>	bacchatur vates, magnum si pectore possit
<verg. aen. urn:cts:latinLit:phi0690.phi003:6.79>	excussisse deum; tanto magis ille fatigat
<verg. aen. urn:cts:latinLit:phi0690.phi003:6.80>	os rabidum, fera corda domans, fingitque premendo.
<verg. aen. urn:cts:latinLit:phi0690.phi003:6.81>	Ostia iamque domus patuere ingentia centum
<verg. aen. urn:cts:latinLit:phi0690.phi003:6.82>	sponte sua, vatisque ferunt responsa per auras:
<verg. aen. urn:cts:latinLit:phi0690.phi003:6.83>	"O tandem magnis pelagi defuncte periclis!
<verg. aen. urn:cts:latinLit:phi0690.phi003:6.84>	Sed terrae graviora manent. In regna Lavini
<verg. aen. urn:cts:latinLit:phi0690.phi003:6.85>	Dardanidae venient; mitte hanc de pectore curam;
<verg. aen. urn:cts:latinLit:phi0690.phi003:6.86>	sed non et venisse volent. Bella, horrida bella,
<verg. aen. urn:cts:latinLit:phi0690.phi003:6.87>	et Thybrim multo spumantem sanguine cerno.
<verg. aen. urn:cts:latinLit:phi0690.phi003:6.88>	Non Simois tibi, nec Xanthus, nec Dorica castra
<verg. aen. urn:cts:latinLit:phi0690.phi003:6.89>	defuerint; alius Latio iam partus Achilles,
<verg. aen. urn:cts:latinLit:phi0690.phi003:6.90>	natus et ipse dea; nec Teucris addita Iuno
<verg. aen. urn:cts:latinLit:phi0690.phi003:6.91>	usquam aberit; cum tu supplex in rebus egenis
<verg. aen. urn:cts:latinLit:phi0690.phi003:6.92>	quas gentes Italum aut quas non oraveris urbes!
<verg. aen. urn:cts:latinLit:phi0690.phi003:6.93>	Causa mali tanti coniunx iterum hospita Teucris
<verg. aen. urn:cts:latinLit:phi0690.phi003:6.94>	externique iterum thalami.
<verg. aen. urn:cts:latinLit:phi0690.phi003:6.95>	Tu ne cede malis, sed contra audentior ito,
<verg. aen. urn:cts:latinLit:phi0690.phi003:6.96>	qua tua te Fortuna sinet. Via prima salutis,
<verg. aen. urn:cts:latinLit:phi0690.phi003:6.97>	quod minime reris, Graia pandetur ab urbe."
<verg. aen. urn:cts:latinLit:phi0690.phi003:6.98>	Talibus ex adyto dictis Cumaea Sibylla
<verg. aen. urn:cts:latinLit:phi0690.phi003:6.99>	horrendas canit ambages antroque remugit,
<verg. aen. urn:cts:latinLit:phi0690.phi003:6.100>	obscuris vera involvens: ea frena furenti
<verg. aen. urn:cts:latinLit:phi0690.phi003:6.101>	concutit, et stimulos sub pectore vertit Apollo.
<verg. aen. urn:cts:latinLit:phi0690.phi003:6.102>	Ut primum cessit furor et rabida ora quierunt,
<verg. aen. urn:cts:latinLit:phi0690.phi003:6.103>	incipit Aeneas heros: "Non ulla laborum,
<verg. aen. urn:cts:latinLit:phi0690.phi003:6.104>	O virgo, nova mi facies inopinave surgit;
<verg. aen. urn:cts:latinLit:phi0690.phi003:6.105>	omnia praecepi atque animo mecum ante peregi.
<verg. aen. urn:cts:latinLit:phi0690.phi003:6.106>	Unum oro: quando hic inferni ianua regis
<verg. aen. urn:cts:latinLit:phi0690.phi003:6.107>	dicitur, et tenebrosa palus Acheronte refuso,
<verg. aen. urn:cts:latinLit:phi0690.phi003:6.108>	ire ad conspectum cari genitoris et ora
<verg. aen. urn:cts:latinLit:phi0690.phi003:6.109>	contingat; doceas iter et sacra ostia pandas.
<verg. aen. urn:cts:latinLit:phi0690.phi003:6.110>	Illum ego per flammas et mille sequentia tela
<verg. aen. urn:cts:latinLit:phi0690.phi003:6.111>	eripui his umeris, medioque ex hoste recepi;
<verg. aen. urn:cts:latinLit:phi0690.phi003:6.112>	ille meum comitatus iter, maria omnia mecum
<verg. aen. urn:cts:latinLit:phi0690.phi003:6.113>	atque omnes pelagique minas caelique ferebat,
<verg. aen. urn:cts:latinLit:phi0690.phi003:6.114>	invalidus, vires ultra sortemque senectae.
<verg. aen. urn:cts:latinLit:phi0690.phi003:6.115>	Quin, ut te supplex peterem et tua limina adirem,
<verg. aen. urn:cts:latinLit:phi0690.phi003:6.116>	idem orans mandata dabat. Gnatique patrisque,
<verg. aen. urn:cts:latinLit:phi0690.phi003:6.117>	alma, precor, miserere;---potes namque omnia, nec te
<verg. aen. urn:cts:latinLit:phi0690.phi003:6.118>	nequiquam lucis Hecate praefecit Avernis;---
<verg. aen. urn:cts:latinLit:phi0690.phi003:6.119>	si potuit Manes arcessere coniugis Orpheus,
<verg. aen. urn:cts:latinLit:phi0690.phi003:6.120>	Threcia fretus cithara fidibusque canoris,
<verg. aen. urn:cts:latinLit:phi0690.phi003:6.121>	si fratrem Pollux alterna morte redemit,
<verg. aen. urn:cts:latinLit:phi0690.phi003:6.122>	itque reditque viam totiens. Quid Thesea, magnum
<verg. aen. urn:cts:latinLit:phi0690.phi003:6.123>	quid memorem Alciden? Et mi genus ab Iove summo."
<verg. aen. urn:cts:latinLit:phi0690.phi003:6.124>	Talibus orabat dictis, arasque tenebat,
<verg. aen. urn:cts:latinLit:phi0690.phi003:6.125>	cum sic orsa loqui vates: "Sate sanguine divom,
<verg. aen. urn:cts:latinLit:phi0690.phi003:6.126>	Tros Anchisiade, facilis descensus Averno;
<verg. aen. urn:cts:latinLit:phi0690.phi003:6.127>	noctes atque dies patet atri ianua Ditis;
<verg. aen. urn:cts:latinLit:phi0690.phi003:6.128>	sed revocare gradum superasque evadere ad auras,
<verg. aen. urn:cts:latinLit:phi0690.phi003:6.129>	hoc opus, hic labor est. Pauci, quos aequus amavit
<verg. aen. urn:cts:latinLit:phi0690.phi003:6.130>	Iuppiter, aut ardens evexit ad aethera virtus,
<verg. aen. urn:cts:latinLit:phi0690.phi003:6.131>	dis geniti potuere. Tenent media omnia silvae,
<verg. aen. urn:cts:latinLit:phi0690.phi003:6.132>	Cocytusque sinu labens circumvenit atro.
<verg. aen. urn:cts:latinLit:phi0690.phi003:6.133>	Quod si tantus amor menti, si tanta cupido est,
<verg. aen. urn:cts:latinLit:phi0690.phi003:6.134>	bis Stygios innare lacus, bis nigra videre
<verg. aen. urn:cts:latinLit:phi0690.phi003:6.135>	Tartara, et insano iuvat indulgere labori,
<verg. aen. urn:cts:latinLit:phi0690.phi003:6.136>	accipe, quae peragenda prius. Latet arbore opaca
<verg. aen. urn:cts:latinLit:phi0690.phi003:6.137>	aureus et foliis et lento vimine ramus,
<verg. aen. urn:cts:latinLit:phi0690.phi003:6.138>	Iunoni infernae dictus sacer; hunc tegit omnis
<verg. aen. urn:cts:latinLit:phi0690.phi003:6.139>	lucus, et obscuris claudunt convallibus umbrae.
<verg. aen. urn:cts:latinLit:phi0690.phi003:6.140>	Sed non ante datur telluris operta subire,
<verg. aen. urn:cts:latinLit:phi0690.phi003:6.141>	auricomos quam quis decerpserit arbore fetus.
<verg. aen. urn:cts:latinLit:phi0690.phi003:6.142>	Hoc sibi pulchra suum ferri Proserpina munus
<verg. aen. urn:cts:latinLit:phi0690.phi003:6.143>	instituit. Primo avulso non deficit alter
<verg. aen. urn:cts:latinLit:phi0690.phi003:6.144>	aureus, et simili frondescit virga metallo.
<verg. aen. urn:cts:latinLit:phi0690.phi003:6.145>	Ergo alte vestiga oculis, et rite repertum
<verg. aen. urn:cts:latinLit:phi0690.phi003:6.146>	carpe manu; namque ipse volens facilisque sequetur,
<verg. aen. urn:cts:latinLit:phi0690.phi003:6.147>	si te fata vocant; aliter non viribus ullis
<verg. aen. urn:cts:latinLit:phi0690.phi003:6.148>	vincere, nec duro poteris convellere ferro.
<verg. aen. urn:cts:latinLit:phi0690.phi003:6.149>	Praeterea iacet exanimum tibi corpus amici---
<verg. aen. urn:cts:latinLit:phi0690.phi003:6.150>	heu nescis---totamque incestat funere classem,
<verg. aen. urn:cts:latinLit:phi0690.phi003:6.151>	dum consulta petis nostroque in limine pendes.
<verg. aen. urn:cts:latinLit:phi0690.phi003:6.152>	Sedibus hunc refer ante suis et conde sepulchro.
<verg. aen. urn:cts:latinLit:phi0690.phi003:6.153>	Duc nigras pecudes; ea prima piacula sunto:
<verg. aen. urn:cts:latinLit:phi0690.phi003:6.154>	sic demum lucos Stygis et regna invia vivis
<verg. aen. urn:cts:latinLit:phi0690.phi003:6.155>	aspicies." Dixit, pressoque obmutuit ore.
<verg. aen. urn:cts:latinLit:phi0690.phi003:6.156>	Aeneas maesto defixus lumina voltu
<verg. aen. urn:cts:latinLit:phi0690.phi003:6.157>	ingreditur, linquens antrum, caecosque volutat
<verg. aen. urn:cts:latinLit:phi0690.phi003:6.158>	eventus animo secum. Cui fidus Achates
<verg. aen. urn:cts:latinLit:phi0690.phi003:6.159>	it comes, et paribus curis vestigia figit.
<verg. aen. urn:cts:latinLit:phi0690.phi003:6.160>	Multa inter sese vario sermone serebant,
<verg. aen. urn:cts:latinLit:phi0690.phi003:6.161>	quem socium exanimem vates, quod corpus humandum
<verg. aen. urn:cts:latinLit:phi0690.phi003:6.162>	diceret. Atque illi Misenum in litore sicco,
<verg. aen. urn:cts:latinLit:phi0690.phi003:6.163>	ut venere, vident indigna morte peremptum,
<verg. aen. urn:cts:latinLit:phi0690.phi003:6.164>	Misenum Aeoliden, quo non praestantior alter
<verg. aen. urn:cts:latinLit:phi0690.phi003:6.165>	aere ciere viros, Martemque accendere cantu.
<verg. aen. urn:cts:latinLit:phi0690.phi003:6.166>	Hectoris hic magni fuerat comes, Hectora circum
<verg. aen. urn:cts:latinLit:phi0690.phi003:6.167>	et lituo pugnas insignis obibat et hasta:
<verg. aen. urn:cts:latinLit:phi0690.phi003:6.168>	postquam illum vita victor spoliavit Achilles,
<verg. aen. urn:cts:latinLit:phi0690.phi003:6.169>	Dardanio Aeneae sese fortissimus heros
<verg. aen. urn:cts:latinLit:phi0690.phi003:6.170>	addiderat socium, non inferiora secutus.
<verg. aen. urn:cts:latinLit:phi0690.phi003:6.171>	Sed tum, forte cava dum personat aequora concha,
<verg. aen. urn:cts:latinLit:phi0690.phi003:6.172>	demens, et cantu vocat in certamina divos,
<verg. aen. urn:cts:latinLit:phi0690.phi003:6.173>	aemulus exceptum Triton, si credere dignum est,
<verg. aen. urn:cts:latinLit:phi0690.phi003:6.174>	inter saxa virum spumosa inmerserat unda.
<verg. aen. urn:cts:latinLit:phi0690.phi003:6.175>	Ergo omnes magno circum clamore fremebant,
<verg. aen. urn:cts:latinLit:phi0690.phi003:6.176>	praecipue pius Aeneas. Tum iussa Sibyllae,
<verg. aen. urn:cts:latinLit:phi0690.phi003:6.177>	haud mora, festinant flentes, aramque sepulchri
<verg. aen. urn:cts:latinLit:phi0690.phi003:6.178>	congerere arboribus caeloque educere certant.
<verg. aen. urn:cts:latinLit:phi0690.phi003:6.179>	Itur in antiquam silvam, stabula alta ferarum;
<verg. aen. urn:cts:latinLit:phi0690.phi003:6.180>	procumbunt piceae, sonat icta securibus ilex,
<verg. aen. urn:cts:latinLit:phi0690.phi003:6.181>	fraxineaeque trabes cuneis et fissile robur
<verg. aen. urn:cts:latinLit:phi0690.phi003:6.182>	scinditur, advolvunt ingentis montibus ornos.
<verg. aen. urn:cts:latinLit:phi0690.phi003:6.183>	Nec non Aeneas opera inter talia primus
<verg. aen. urn:cts:latinLit:phi0690.phi003:6.184>	hortatur socios, paribusque accingitur armis.
<verg. aen. urn:cts:latinLit:phi0690.phi003:6.185>	Atque haec ipse suo tristi cum corde volutat,
<verg. aen. urn:cts:latinLit:phi0690.phi003:6.186>	aspectans silvam inmensam, et sic voce precatur:
<verg. aen. urn:cts:latinLit:phi0690.phi003:6.187>	"Si nunc se nobis ille aureus arbore ramus
<verg. aen. urn:cts:latinLit:phi0690.phi003:6.188>	ostendat nemore in tanto, quando omnia vere
<verg. aen. urn:cts:latinLit:phi0690.phi003:6.189>	heu nimium de te vates, Misene, locuta est."
<verg. aen. urn:cts:latinLit:phi0690.phi003:6.190>	Vix ea fatus erat, geminae cum forte columbae
<verg. aen. urn:cts:latinLit:phi0690.phi003:6.191>	ipsa sub ora viri caelo venere volantes,
<verg. aen. urn:cts:latinLit:phi0690.phi003:6.192>	et viridi sedere solo. Tum maximus heros
<verg. aen. urn:cts:latinLit:phi0690.phi003:6.193>	maternas agnoscit aves, laetusque precatur:
<verg. aen. urn:cts:latinLit:phi0690.phi003:6.194>	"Este duces, O, si qua via est, cursumque per auras
<verg. aen. urn:cts:latinLit:phi0690.phi003:6.195>	dirigite in lucos, ubi pinguem dives opacat
<verg. aen. urn:cts:latinLit:phi0690.phi003:6.196>	ramus humum. Tuque, O, dubiis ne defice rebus,
<verg. aen. urn:cts:latinLit:phi0690.phi003:6.197>	diva parens." Sic effatus vestigia pressit,
<verg. aen. urn:cts:latinLit:phi0690.phi003:6.198>	observans quae signa ferant, quo tendere pergant.
<verg. aen. urn:cts:latinLit:phi0690.phi003:6.199>	Pascentes illae tantum prodire volando,
<verg. aen. urn:cts:latinLit:phi0690.phi003:6.200>	quantum acie possent oculi servare sequentum.
<verg. aen. urn:cts:latinLit:phi0690.phi003:6.201>	Inde ubi venere ad fauces grave olentis Averni,
<verg. aen. urn:cts:latinLit:phi0690.phi003:6.202>	tollunt se celeres, liquidumque per ara lapsae
<verg. aen. urn:cts:latinLit:phi0690.phi003:6.203>	sedibus optatis geminae super arbore sidunt,
<verg. aen. urn:cts:latinLit:phi0690.phi003:6.204>	discolor unde auri per ramos aura refulsit.
<verg. aen. urn:cts:latinLit:phi0690.phi003:6.205>	Quale solet silvis brumali frigore viscum
<verg. aen. urn:cts:latinLit:phi0690.phi003:6.206>	fronde virere nova, quod non sua seminat arbos,
<verg. aen. urn:cts:latinLit:phi0690.phi003:6.207>	et croceo fetu teretis circumdare truncos,
<verg. aen. urn:cts:latinLit:phi0690.phi003:6.208>	talis erat species auri frondentis opaca
<verg. aen. urn:cts:latinLit:phi0690.phi003:6.209>	ilice, sic leni crepitabat brattea vento.
<verg. aen. urn:cts:latinLit:phi0690.phi003:6.210>	Corripit Aeneas extemplo avidusque refringit
<verg. aen. urn:cts:latinLit:phi0690.phi003:6.211>	cunctantem, et vatis portat sub tecta Sibyllae.
<verg. aen. urn:cts:latinLit:phi0690.phi003:6.212>	Nec minus interea Misenum in litore Teucri
<verg. aen. urn:cts:latinLit:phi0690.phi003:6.213>	flebant, et cineri ingrato suprema ferebant.
<verg. aen. urn:cts:latinLit:phi0690.phi003:6.214>	Principio pinguem taedis et robore secto
<verg. aen. urn:cts:latinLit:phi0690.phi003:6.215>	ingentem struxere pyram, cui frondibus atris
<verg. aen. urn:cts:latinLit:phi0690.phi003:6.216>	intexunt latera, et ferales ante cupresios
<verg. aen. urn:cts:latinLit:phi0690.phi003:6.217>	constituunt, decorantque super fulgentibus armis.
<verg. aen. urn:cts:latinLit:phi0690.phi003:6.218>	Pars calidos latices et ana undantia flammis
<verg. aen. urn:cts:latinLit:phi0690.phi003:6.219>	expediunt, corpusque lavant frigentis et unguunt.
<verg. aen. urn:cts:latinLit:phi0690.phi003:6.220>	Fit gemitus. Tum membra toro defleta reponunt,
<verg. aen. urn:cts:latinLit:phi0690.phi003:6.221>	purpureasque super vestes, velamina nota,
<verg. aen. urn:cts:latinLit:phi0690.phi003:6.222>	coniciunt. Pars ingenti subiere feretro,
<verg. aen. urn:cts:latinLit:phi0690.phi003:6.223>	triste ministerium, et subiectam more parentum
<verg. aen. urn:cts:latinLit:phi0690.phi003:6.224>	aversi tenuere facem. Congesta cremantur
<verg. aen. urn:cts:latinLit:phi0690.phi003:6.225>	turea dona, dapes, fuso crateres olivo.
<verg. aen. urn:cts:latinLit:phi0690.phi003:6.226>	Postquam conlapsi cineres et flamma quievit
<verg. aen. urn:cts:latinLit:phi0690.phi003:6.227>	reliquias vino et bibulam lavere favillam,
<verg. aen. urn:cts:latinLit:phi0690.phi003:6.228>	ossaque lecta cado texit Corynaeus ano.
<verg. aen. urn:cts:latinLit:phi0690.phi003:6.229>	Idem ter socios pura circumtulit unda,
<verg. aen. urn:cts:latinLit:phi0690.phi003:6.230>	spargens rore levi et ramo felicis olivae,
<verg. aen. urn:cts:latinLit:phi0690.phi003:6.231>	lustravitque viros, dixitque novissima verba.
<verg. aen. urn:cts:latinLit:phi0690.phi003:6.232>	At pius Aeneas ingenti mole sepulcrum
<verg. aen. urn:cts:latinLit:phi0690.phi003:6.233>	imponit, suaque arma viro, remumque tubamque,
<verg. aen. urn:cts:latinLit:phi0690.phi003:6.234>	monte sub ario, qui nunc "Misenus" ab illo
<verg. aen. urn:cts:latinLit:phi0690.phi003:6.235>	dicitur, aeternumque tenet per saecula nomen.
<verg. aen. urn:cts:latinLit:phi0690.phi003:6.236>	His actis, propere exsequitur praecepta Sibyllae.
<verg. aen. urn:cts:latinLit:phi0690.phi003:6.237>	Spelunca alta fuit vastoque immanis hiatu,
<verg. aen. urn:cts:latinLit:phi0690.phi003:6.238>	scrupea, tuta lacu nigro nemorumque tenebris,
<verg. aen. urn:cts:latinLit:phi0690.phi003:6.239>	quam super haud ullae poterant impune volantes
<verg. aen. urn:cts:latinLit:phi0690.phi003:6.240>	tendere iter pennis---talis sese halitus atris
<verg. aen. urn:cts:latinLit:phi0690.phi003:6.241>	faucibus effundens supera ad convexa ferebat:
<verg. aen. urn:cts:latinLit:phi0690.phi003:6.242>	[unde locum Grai dixerunt nomine Aornon.]
<verg. aen. urn:cts:latinLit:phi0690.phi003:6.243>	quattuor hic primum nigrantis terga iuvencos
<verg. aen. urn:cts:latinLit:phi0690.phi003:6.244>	constituit, frontique invergit vina sacerdos;
<verg. aen. urn:cts:latinLit:phi0690.phi003:6.245>	et summas carpens media inter cornua saetas
<verg. aen. urn:cts:latinLit:phi0690.phi003:6.246>	ignibus imponit sacris, libamina prima,
<verg. aen. urn:cts:latinLit:phi0690.phi003:6.247>	voce vocans Hecaten, Caeloque Ereboque potentem.
<verg. aen. urn:cts:latinLit:phi0690.phi003:6.248>	Supponunt alii cultros, tepidumque cruorem
<verg. aen. urn:cts:latinLit:phi0690.phi003:6.249>	suscipiunt pateris. Ipse atri velleris agnam
<verg. aen. urn:cts:latinLit:phi0690.phi003:6.250>	Aeneas matri Eumenidum magnaeque sorori
<verg. aen. urn:cts:latinLit:phi0690.phi003:6.251>	ense ferit, sterilemque tibi. Proserpina, vaccam.
<verg. aen. urn:cts:latinLit:phi0690.phi003:6.252>	Tum Stygio regi nocturnas inchoat aras,
<verg. aen. urn:cts:latinLit:phi0690.phi003:6.253>	et solida imponit taurorum viscera flammis,
<verg. aen. urn:cts:latinLit:phi0690.phi003:6.254>	pingue superque oleum infundens ardentibus extis.
<verg. aen. urn:cts:latinLit:phi0690.phi003:6.255>	Ecce autem, primi sub lumina solis et ortus,
<verg. aen. urn:cts:latinLit:phi0690.phi003:6.256>	sub pedibus mugire solum, et iuga coepta moveri
<verg. aen. urn:cts:latinLit:phi0690.phi003:6.257>	silvarum, visaeque canes ululare per umbram,
<verg. aen. urn:cts:latinLit:phi0690.phi003:6.258>	adventante dea. "Procul O procul este, profani,"
<verg. aen. urn:cts:latinLit:phi0690.phi003:6.259>	conclamat vates, "totoque absistite luco;
<verg. aen. urn:cts:latinLit:phi0690.phi003:6.260>	tuque invade viam, vaginaque eripe ferrum:
<verg. aen. urn:cts:latinLit:phi0690.phi003:6.261>	nunc animis opus, Aenea, nunc pectore firmo."
<verg. aen. urn:cts:latinLit:phi0690.phi003:6.262>	Tantum effata, furens antro se immisit aperto;
<verg. aen. urn:cts:latinLit:phi0690.phi003:6.263>	ille ducem haud timidis vadentem passibus aequat.
<verg. aen. urn:cts:latinLit:phi0690.phi003:6.264>	Di, quibus imperium est animarum, umbraeque silentes,
<verg. aen. urn:cts:latinLit:phi0690.phi003:6.265>	et Chaos, et Phlegethon, loca nocte tacentia late,
<verg. aen. urn:cts:latinLit:phi0690.phi003:6.266>	sit mihi fas audita loqui; sit numine vestro
<verg. aen. urn:cts:latinLit:phi0690.phi003:6.267>	pandere res alta terra et caligine mersas!
<verg. aen. urn:cts:latinLit:phi0690.phi003:6.268>	Ibant obscuri sola sub nocte per umbram,
<verg. aen. urn:cts:latinLit:phi0690.phi003:6.269>	perque domos Ditis vacuas et inania regna:
<verg. aen. urn:cts:latinLit:phi0690.phi003:6.270>	quale per incertam lunam sub luce maligna
<verg. aen. urn:cts:latinLit:phi0690.phi003:6.271>	est iter in silvis, ubi caelum condidit umbra
<verg. aen. urn:cts:latinLit:phi0690.phi003:6.272>	Iuppiter, et rebus nox abstulit atra colorem.
<verg. aen. urn:cts:latinLit:phi0690.phi003:6.273>	Vestibulum ante ipsum, primisque in faucibus Orci
<verg. aen. urn:cts:latinLit:phi0690.phi003:6.274>	Luctus et ultrices posuere cubilia Curae;
<verg. aen. urn:cts:latinLit:phi0690.phi003:6.275>	pallentesque habitant Morbi, tristisque Senectus,
<verg. aen. urn:cts:latinLit:phi0690.phi003:6.276>	et Metus, et malesuada Fames, ac turpis Egestas,
<verg. aen. urn:cts:latinLit:phi0690.phi003:6.277>	terribiles visu formae: Letumque, Labosque;
<verg. aen. urn:cts:latinLit:phi0690.phi003:6.278>	tum consanguineus Leti Sopor, et mala mentis
<verg. aen. urn:cts:latinLit:phi0690.phi003:6.279>	Gaudia, mortiferumque adverso in limine Bellum,
<verg. aen. urn:cts:latinLit:phi0690.phi003:6.280>	ferreique Eumenidum thalami, et Discordia demens,
<verg. aen. urn:cts:latinLit:phi0690.phi003:6.281>	vipereum crinem vittis innexa cruentis.
<verg. aen. urn:cts:latinLit:phi0690.phi003:6.282>	In medio ramos annosaque brachia pandit
<verg. aen. urn:cts:latinLit:phi0690.phi003:6.283>	ulmus opaca, ingens, quam sedem Somnia volgo
<verg. aen. urn:cts:latinLit:phi0690.phi003:6.284>	Pana tenere ferunt, foliisque sub omnibus haerent.
<verg. aen. urn:cts:latinLit:phi0690.phi003:6.285>	Multaque praeterea variarum monstra ferarum:
<verg. aen. urn:cts:latinLit:phi0690.phi003:6.286>	Centauri in foribus stabulant, Scyllaeque biformes,
<verg. aen. urn:cts:latinLit:phi0690.phi003:6.287>	et centumgeminus Briareus, ac belua Lernae
<verg. aen. urn:cts:latinLit:phi0690.phi003:6.288>	horrendum stridens, flammisque armata Chimaera,
<verg. aen. urn:cts:latinLit:phi0690.phi003:6.289>	Gorgones Harpyiaeque et forma tricorporis umbrae.
<verg. aen. urn:cts:latinLit:phi0690.phi003:6.290>	Corripit hic subita trepidus formidine ferrum
<verg. aen. urn:cts:latinLit:phi0690.phi003:6.291>	Aeneas, strictamque aciem venientibus offert,
<verg. aen. urn:cts:latinLit:phi0690.phi003:6.292>	et, ni docta comes tenues sine corpore vitas
<verg. aen. urn:cts:latinLit:phi0690.phi003:6.293>	admoneat volitare cava sub imagine formae,
<verg. aen. urn:cts:latinLit:phi0690.phi003:6.294>	inruat, et frustra ferro diverberet umbras.
<verg. aen. urn:cts:latinLit:phi0690.phi003:6.295>	Hinc via, Tartarei quae fert Acherontis ad undas.
<verg. aen. urn:cts:latinLit:phi0690.phi003:6.296>	Turbidus hic caeno vastaque voragine gurges
<verg. aen. urn:cts:latinLit:phi0690.phi003:6.297>	aestuat, atque omnem Cocyto eructat harenam.
<verg. aen. urn:cts:latinLit:phi0690.phi003:6.298>	Portitor has horrendus aquas et flumina servat
<verg. aen. urn:cts:latinLit:phi0690.phi003:6.299>	terribili squalore Charon, cui plurima mento
<verg. aen. urn:cts:latinLit:phi0690.phi003:6.300>	canities inculta iacet; stant lumina flamma,
<verg. aen. urn:cts:latinLit:phi0690.phi003:6.301>	sordidus ex umeris nodo dependet amictus.
<verg. aen. urn:cts:latinLit:phi0690.phi003:6.302>	Ipse ratem conto subigit, velisque ministrat,
<verg. aen. urn:cts:latinLit:phi0690.phi003:6.303>	et ferruginea subvectat corpora cymba,
<verg. aen. urn:cts:latinLit:phi0690.phi003:6.304>	iam senior, sed cruda deo viridisque senectus.
<verg. aen. urn:cts:latinLit:phi0690.phi003:6.305>	Huc omnis turba ad ripas effusa ruebat,
<verg. aen. urn:cts:latinLit:phi0690.phi003:6.306>	matres atque viri, defunctaque corpora vita
<verg. aen. urn:cts:latinLit:phi0690.phi003:6.307>	magnanimum heroum, pueri innuptaeque puellae,
<verg. aen. urn:cts:latinLit:phi0690.phi003:6.308>	impositique rogis iuvenes ante ora parentum:
<verg. aen. urn:cts:latinLit:phi0690.phi003:6.309>	quam multa in silvis autumni frigore primo
<verg. aen. urn:cts:latinLit:phi0690.phi003:6.310>	lapsa cadunt folia, aut ad terram gurgite ab alto
<verg. aen. urn:cts:latinLit:phi0690.phi003:6.311>	quam multae glomerantur aves, ubi frigidus annus
<verg. aen. urn:cts:latinLit:phi0690.phi003:6.312>	trans pontum fugat, et terris immittit apricis.
<verg. aen. urn:cts:latinLit:phi0690.phi003:6.313>	Stabant orantes primi transmittere cursum,
<verg. aen. urn:cts:latinLit:phi0690.phi003:6.314>	tendebantque manus ripae ulterioris amore.
<verg. aen. urn:cts:latinLit:phi0690.phi003:6.315>	Navita sed tristis nunc hos nunc accipit illos,
<verg. aen. urn:cts:latinLit:phi0690.phi003:6.316>	ast alios longe submotos arcet harena.
<verg. aen. urn:cts:latinLit:phi0690.phi003:6.317>	Aeneas, miratus enim motusque tumultu,
<verg. aen. urn:cts:latinLit:phi0690.phi003:6.318>	"Dic" ait "O virgo, quid volt concursus ad amnem?
<verg. aen. urn:cts:latinLit:phi0690.phi003:6.319>	Quidve petunt animae, vel quo discrimine ripas
<verg. aen. urn:cts:latinLit:phi0690.phi003:6.320>	hae linquunt, illae remis vada livida verrunt?"
<verg. aen. urn:cts:latinLit:phi0690.phi003:6.321>	Olli sic breviter fata est longaeva sacerdos:
<verg. aen. urn:cts:latinLit:phi0690.phi003:6.322>	"Anchisa generate, deum certissima proles,
<verg. aen. urn:cts:latinLit:phi0690.phi003:6.323>	Cocyti stagna alta vides Stygiamque paludem,
<verg. aen. urn:cts:latinLit:phi0690.phi003:6.324>	di cuius iurare timent et fallere numen.
<verg. aen. urn:cts:latinLit:phi0690.phi003:6.325>	Haec omnis, quam cernis, inops inhumataque turba est;
<verg. aen. urn:cts:latinLit:phi0690.phi003:6.326>	portitor ille Charon; hi, quos vehit unda, sepulti.
<verg. aen. urn:cts:latinLit:phi0690.phi003:6.327>	Nec ripas datur horrendas et rauca fluenta
<verg. aen. urn:cts:latinLit:phi0690.phi003:6.328>	transportare prius quam sedibus ossa quierunt.
<verg. aen. urn:cts:latinLit:phi0690.phi003:6.329>	Centum errant annos volitantque haec litora circum;
<verg. aen. urn:cts:latinLit:phi0690.phi003:6.330>	tum demum admissi stagna exoptata revisunt."
<verg. aen. urn:cts:latinLit:phi0690.phi003:6.331>	Constitit Anchisa satus et vestigia pressit,
<verg. aen. urn:cts:latinLit:phi0690.phi003:6.332>	multa putans, sortemque animo miseratus iniquam.
<verg. aen. urn:cts:latinLit:phi0690.phi003:6.333>	Cernit ibi maestos et mortis honore carentes
<verg. aen. urn:cts:latinLit:phi0690.phi003:6.334>	Leucaspim et Lyciae ductorem classis Oronten,
<verg. aen. urn:cts:latinLit:phi0690.phi003:6.335>	quos, simul ab Troia ventosa per aequora vectos,
<verg. aen. urn:cts:latinLit:phi0690.phi003:6.336>	obruit Auster, aqua involvens navemque virosque.
<verg. aen. urn:cts:latinLit:phi0690.phi003:6.337>	Ecce gubernator sese Palinurus agebat,
<verg. aen. urn:cts:latinLit:phi0690.phi003:6.338>	qui Libyco nuper cursu, dum sidera servat,
<verg. aen. urn:cts:latinLit:phi0690.phi003:6.339>	exciderat puppi mediis effusus in undis.
<verg. aen. urn:cts:latinLit:phi0690.phi003:6.340>	Hunc ubi vix multa maestum cognovit in umbra,
<verg. aen. urn:cts:latinLit:phi0690.phi003:6.341>	sic prior adloquitur: "Quis te, Palinure, deorum
<verg. aen. urn:cts:latinLit:phi0690.phi003:6.342>	eripuit nobis, medioque sub aequore mersit?
<verg. aen. urn:cts:latinLit:phi0690.phi003:6.343>	Dic age. Namque mihi, fallax haud ante repertus,
<verg. aen. urn:cts:latinLit:phi0690.phi003:6.344>	hoc uno responso animum delusit Apollo,
<verg. aen. urn:cts:latinLit:phi0690.phi003:6.345>	qui fore te ponto incolumem, finesque canebat
<verg. aen. urn:cts:latinLit:phi0690.phi003:6.346>	venturum Ausonios. En haec promissa fides est?"
<verg. aen. urn:cts:latinLit:phi0690.phi003:6.347>	Ille autem: "Neque te Phoebi cortina fefellit,
<verg. aen. urn:cts:latinLit:phi0690.phi003:6.348>	dux Anchisiade, nec me deus aequore mersit.
<verg. aen. urn:cts:latinLit:phi0690.phi003:6.349>	Namque gubernaclum multa vi forte revolsum,
<verg. aen. urn:cts:latinLit:phi0690.phi003:6.350>	cui datus haerebam custos cursusque regebam,
<verg. aen. urn:cts:latinLit:phi0690.phi003:6.351>	praecipitans traxi mecum. Maria aspera iuro
<verg. aen. urn:cts:latinLit:phi0690.phi003:6.352>	non ullum pro me tantum cepisse timorem,
<verg. aen. urn:cts:latinLit:phi0690.phi003:6.353>	quam tua ne, spoliata armis, excussa magistro,
<verg. aen. urn:cts:latinLit:phi0690.phi003:6.354>	deficeret tantis navis surgentibus undis.
<verg. aen. urn:cts:latinLit:phi0690.phi003:6.355>	Tris Notus hibernas immensa per aequora noctes
<verg. aen. urn:cts:latinLit:phi0690.phi003:6.356>	vexit me violentus aqua; vix lumine quarto
<verg. aen. urn:cts:latinLit:phi0690.phi003:6.357>	prospexi Italiam summa sublimis ab unda.
<verg. aen. urn:cts:latinLit:phi0690.phi003:6.358>	Paulatim adnabam terrae; iam tuta tenebam,
<verg. aen. urn:cts:latinLit:phi0690.phi003:6.359>	ni gens crudelis madida cum veste gravatum
<verg. aen. urn:cts:latinLit:phi0690.phi003:6.360>	prensantemque uncis manibus capita aspera montis
<verg. aen. urn:cts:latinLit:phi0690.phi003:6.361>	ferro invasisset, praedamque ignara putasset.
<verg. aen. urn:cts:latinLit:phi0690.phi003:6.362>	Nunc me fluctus habet, versantque in litore venti.
<verg. aen. urn:cts:latinLit:phi0690.phi003:6.363>	Quod te per caeli iucundum lumen et auras,
<verg. aen. urn:cts:latinLit:phi0690.phi003:6.364>	per genitorem oro, per spes surgentis Iuli,
<verg. aen. urn:cts:latinLit:phi0690.phi003:6.365>	eripe me his, invicte, malis: aut tu mihi terram
<verg. aen. urn:cts:latinLit:phi0690.phi003:6.366>	inice, namque potes, portusque require Velinos;
<verg. aen. urn:cts:latinLit:phi0690.phi003:6.367>	aut tu, si qua via est, si quam tibi diva creatrix
<verg. aen. urn:cts:latinLit:phi0690.phi003:6.368>	ostendit---neque enim, credo, sine numine divom
<verg. aen. urn:cts:latinLit:phi0690.phi003:6.369>	flumina tanta paras Stygiamque innare paludem---
<verg. aen. urn:cts:latinLit:phi0690.phi003:6.370>	da dextram misero, et tecum me tolle per undas,
<verg. aen. urn:cts:latinLit:phi0690.phi003:6.371>	sedibus ut saltem placidis in morte quiescam.
<verg. aen. urn:cts:latinLit:phi0690.phi003:6.372>	Talia fatus erat, coepit cum talia vates:
<verg. aen. urn:cts:latinLit:phi0690.phi003:6.373>	"Unde haec, o Palinure, tibi tam dira cupido?
<verg. aen. urn:cts:latinLit:phi0690.phi003:6.374>	Tu Stygias inhumatus aquas amnemque severum
<verg. aen. urn:cts:latinLit:phi0690.phi003:6.375>	Eumenidum aspicies, ripamve iniussus adibis?
<verg. aen. urn:cts:latinLit:phi0690.phi003:6.376>	Desine fata deum flecti sperare precando.
<verg. aen. urn:cts:latinLit:phi0690.phi003:6.377>	Sed cape dicta memor, duri solatia casus.
<verg. aen. urn:cts:latinLit:phi0690.phi003:6.378>	Nam tua finitimi, longe lateque per urbes
<verg. aen. urn:cts:latinLit:phi0690.phi003:6.379>	prodigiis acti caelestibus, ossa piabunt,
<verg. aen. urn:cts:latinLit:phi0690.phi003:6.380>	et statuent tumulum, et tumulo sollemnia mittent,
<verg. aen. urn:cts:latinLit:phi0690.phi003:6.381>	aeternumque locus Palinuri nomen habebit."
<verg. aen. urn:cts:latinLit:phi0690.phi003:6.382>	His dictis curae emotae, pulsusque parumper
<verg. aen. urn:cts:latinLit:phi0690.phi003:6.383>	corde dolor tristi: gaudet cognomine terrae.
<verg. aen. urn:cts:latinLit:phi0690.phi003:6.384>	Ergo iter inceptum peragunt fluvioque propinquant.
<verg. aen. urn:cts:latinLit:phi0690.phi003:6.385>	Navita quos iam inde ut Stygia prospexit ab unda
<verg. aen. urn:cts:latinLit:phi0690.phi003:6.386>	per tacitum nemus ire pedemque advertere ripae,
<verg. aen. urn:cts:latinLit:phi0690.phi003:6.387>	sic prior adgreditur dictis, atque increpat ultro:
<verg. aen. urn:cts:latinLit:phi0690.phi003:6.388>	"Quisquis es, armatus qui nostra ad flumina tendis,
<verg. aen. urn:cts:latinLit:phi0690.phi003:6.389>	fare age, quid venias, iam istinc, et comprime gressum.
<verg. aen. urn:cts:latinLit:phi0690.phi003:6.390>	Umbrarum hic locus est, somni noctisque soporae;
<verg. aen. urn:cts:latinLit:phi0690.phi003:6.391>	corpora viva nefas Stygia vectare carina.
<verg. aen. urn:cts:latinLit:phi0690.phi003:6.392>	Nec vero Alciden me sum laetatus euntem
<verg. aen. urn:cts:latinLit:phi0690.phi003:6.393>	accepisse lacu, nec Thesea Pirithoumque,
<verg. aen. urn:cts:latinLit:phi0690.phi003:6.394>	dis quamquam geniti atque invicti viribus essent.
<verg. aen. urn:cts:latinLit:phi0690.phi003:6.395>	Tartareum ille manu custodem in vincla petivit,
<verg. aen. urn:cts:latinLit:phi0690.phi003:6.396>	ipsius a solio regis, traxitque trementem;
<verg. aen. urn:cts:latinLit:phi0690.phi003:6.397>	hi dominam Ditis thalamo deducere adorti."
<verg. aen. urn:cts:latinLit:phi0690.phi003:6.398>	Quae contra breviter fata est Amphrysia vates:
<verg. aen. urn:cts:latinLit:phi0690.phi003:6.399>	"Nullae hic insidiae tales; absiste moveri;
<verg. aen. urn:cts:latinLit:phi0690.phi003:6.400>	nec vim tela ferunt; licet ingens ianitor antro
<verg. aen. urn:cts:latinLit:phi0690.phi003:6.401>	aeternum latrans exsanguis terreat umbras,
<verg. aen. urn:cts:latinLit:phi0690.phi003:6.402>	casta licet patrui servet Proserpina limen.
<verg. aen. urn:cts:latinLit:phi0690.phi003:6.403>	Troius Aeneas, pietate insignis et armis,
<verg. aen. urn:cts:latinLit:phi0690.phi003:6.404>	ad genitorem imas Erebi descendit ad umbras.
<verg. aen. urn:cts:latinLit:phi0690.phi003:6.405>	Si te nulla movet tantae pietatis imago,
<verg. aen. urn:cts:latinLit:phi0690.phi003:6.406>	at ramum hunc" (aperit ramum, qui veste latebat)
<verg. aen. urn:cts:latinLit:phi0690.phi003:6.407>	"adgnoscas." Tumida ex ira tum corda residunt.
<verg. aen. urn:cts:latinLit:phi0690.phi003:6.408>	Nec plura his. Ille admirans venerabile donum
<verg. aen. urn:cts:latinLit:phi0690.phi003:6.409>	fatalis virgae, longo post tempore visum,
<verg. aen. urn:cts:latinLit:phi0690.phi003:6.410>	caeruleam advertit puppim, ripaeque propinquat.
<verg. aen. urn:cts:latinLit:phi0690.phi003:6.411>	Inde alias animas, quae per iuga longa sedebant,
<verg. aen. urn:cts:latinLit:phi0690.phi003:6.412>	deturbat, laxatque foros; simul accipit alveo
<verg. aen. urn:cts:latinLit:phi0690.phi003:6.413>	ingentem Aenean.  Gemuit sub pondere cymba
<verg. aen. urn:cts:latinLit:phi0690.phi003:6.414>	sutilis, et multam accepit rimosa paludem.
<verg. aen. urn:cts:latinLit:phi0690.phi003:6.415>	Tandem trans fluvium incolumis vatemque virumque
<verg. aen. urn:cts:latinLit:phi0690.phi003:6.416>	informi limo glaucaque exponit in ulva.
<verg. aen. urn:cts:latinLit:phi0690.phi003:6.417>	Cerberus haec ingens latratu regna trifauci
<verg. aen. urn:cts:latinLit:phi0690.phi003:6.418>	personat, adverso recubans immanis in antro.
<verg. aen. urn:cts:latinLit:phi0690.phi003:6.419>	Cui vates, horrere videns iam colla colubris,
<verg. aen. urn:cts:latinLit:phi0690.phi003:6.420>	melle soporatam et medicatis frugibus offam
<verg. aen. urn:cts:latinLit:phi0690.phi003:6.421>	obicit. Ille fame rabida tria guttura pandens
<verg. aen. urn:cts:latinLit:phi0690.phi003:6.422>	corripit obiectam, atque immania terga resolvit
<verg. aen. urn:cts:latinLit:phi0690.phi003:6.423>	fusus humi, totoque ingens extenditur antro.
<verg. aen. urn:cts:latinLit:phi0690.phi003:6.424>	Occupat Aeneas aditum custode sepulto,
<verg. aen. urn:cts:latinLit:phi0690.phi003:6.425>	evaditque celer ripam inremeabilis undae.
<verg. aen. urn:cts:latinLit:phi0690.phi003:6.426>	Continuo auditae voces, vagitus et ingens,
<verg. aen. urn:cts:latinLit:phi0690.phi003:6.427>	infantumque animae flentes in limine primo,
<verg. aen. urn:cts:latinLit:phi0690.phi003:6.428>	quos dulcis vitae exsortes et ab ubere raptos
<verg. aen. urn:cts:latinLit:phi0690.phi003:6.429>	abstulit atra dies et funere mersit acerbo;
<verg. aen. urn:cts:latinLit:phi0690.phi003:6.430>	hos iuxta falso damnati crimine mortis.
<verg. aen. urn:cts:latinLit:phi0690.phi003:6.431>	Nec vero hae sine sorte datae, sine iudice, sedes:
<verg. aen. urn:cts:latinLit:phi0690.phi003:6.432>	quaesitor Minos urnam movet; ille silentum
<verg. aen. urn:cts:latinLit:phi0690.phi003:6.433>	conciliumque vocat vitasque et crimina discit.
<verg. aen. urn:cts:latinLit:phi0690.phi003:6.434>	Proxuma deinde tenent maesti loca, qui sibi letum
<verg. aen. urn:cts:latinLit:phi0690.phi003:6.435>	insontes peperere manu, lucemque perosi
<verg. aen. urn:cts:latinLit:phi0690.phi003:6.436>	proiecere animas. Quam vellent aethere in alto
<verg. aen. urn:cts:latinLit:phi0690.phi003:6.437>	nunc et pauperiem et duros perferre labores!
<verg. aen. urn:cts:latinLit:phi0690.phi003:6.438>	Fas obstat, tristisque palus inamabilis undae
<verg. aen. urn:cts:latinLit:phi0690.phi003:6.439>	alligat, et noviens Styx interfusa corcet.
<verg. aen. urn:cts:latinLit:phi0690.phi003:6.440>	Nec procul hinc partem fusi monstrantur in omnem
<verg. aen. urn:cts:latinLit:phi0690.phi003:6.441>	lugentes campi: sic illos nomine dicunt.
<verg. aen. urn:cts:latinLit:phi0690.phi003:6.442>	Hic, quos durus amor crudeli tabe peredit,
<verg. aen. urn:cts:latinLit:phi0690.phi003:6.443>	secreti celant calles et myrtea circum
<verg. aen. urn:cts:latinLit:phi0690.phi003:6.444>	silva tegit; curae non ipsa in morte relinquunt.
<verg. aen. urn:cts:latinLit:phi0690.phi003:6.445>	His Phaedram Procrimque locis, maestamque Eriphylen
<verg. aen. urn:cts:latinLit:phi0690.phi003:6.446>	crudelis nati monstrantem volnera, cernit,
<verg. aen. urn:cts:latinLit:phi0690.phi003:6.447>	Evadnenque et Pasiphan; his Laodamia
<verg. aen. urn:cts:latinLit:phi0690.phi003:6.448>	it comes, et iuvenis quondam, nunc femina, Caeneus,
<verg. aen. urn:cts:latinLit:phi0690.phi003:6.449>	rursus et in veterem fato revoluta figuram.
<verg. aen. urn:cts:latinLit:phi0690.phi003:6.450>	Inter quas Phoenissa recens a volnere Dido
<verg. aen. urn:cts:latinLit:phi0690.phi003:6.451>	errabat silva in magna; quam Troius heros
<verg. aen. urn:cts:latinLit:phi0690.phi003:6.452>	ut primum iuxta stetit adgnovitque per umbras
<verg. aen. urn:cts:latinLit:phi0690.phi003:6.453>	obscuram, qualem primo qui surgere mense
<verg. aen. urn:cts:latinLit:phi0690.phi003:6.454>	aut videt, aut vidisse putat per nubila lunam,
<verg. aen. urn:cts:latinLit:phi0690.phi003:6.455>	demisit lacrimas, dulcique adfatus amore est:
<verg. aen. urn:cts:latinLit:phi0690.phi003:6.456>	"Infelix Dido, verus mihi nuntius ergo
<verg. aen. urn:cts:latinLit:phi0690.phi003:6.457>	venerat exstinctam, ferroque extrema secutam?
<verg. aen. urn:cts:latinLit:phi0690.phi003:6.458>	Funeris heu tibi causa fui? Per sidera iuro,
<verg. aen. urn:cts:latinLit:phi0690.phi003:6.459>	per superos, et si qua fides tellure sub ima est,
<verg. aen. urn:cts:latinLit:phi0690.phi003:6.460>	invitus, regina, tuo de litore cessi.
<verg. aen. urn:cts:latinLit:phi0690.phi003:6.461>	Sed me iussa deum, quae nunc has ire per umbras,
<verg. aen. urn:cts:latinLit:phi0690.phi003:6.462>	per loca senta situ cogunt noctemque profundam,
<verg. aen. urn:cts:latinLit:phi0690.phi003:6.463>	imperiis egere suis; nec credere quivi
<verg. aen. urn:cts:latinLit:phi0690.phi003:6.464>	hunc tantum tibi me discessu ferre dolorem.
<verg. aen. urn:cts:latinLit:phi0690.phi003:6.465>	Siste gradum, teque aspectu ne subtrahe nostro.
<verg. aen. urn:cts:latinLit:phi0690.phi003:6.466>	Quem fugis? Extremum fato, quod te adloquor, hoc est."
<verg. aen. urn:cts:latinLit:phi0690.phi003:6.467>	Talibus Aeneas ardentem et torva tuentem
<verg. aen. urn:cts:latinLit:phi0690.phi003:6.468>	lenibat dictis animum, lacrimasque ciebat.
<verg. aen. urn:cts:latinLit:phi0690.phi003:6.469>	Illa solo fixos oculos aversa tenebat,
<verg. aen. urn:cts:latinLit:phi0690.phi003:6.470>	nec magis incepto voltum sermone movetur,
<verg. aen. urn:cts:latinLit:phi0690.phi003:6.471>	quam si dura silex aut stet Marpesia cautes.
<verg. aen. urn:cts:latinLit:phi0690.phi003:6.472>	tandem corripuit sese, atque inimica refugit
<verg. aen. urn:cts:latinLit:phi0690.phi003:6.473>	in nemus umbriferum, coniunx ubi pristinus illi
<verg. aen. urn:cts:latinLit:phi0690.phi003:6.474>	respondet curis aequatque Sychaeus amorem.
<verg. aen. urn:cts:latinLit:phi0690.phi003:6.475>	Nec minus Aeneas, casu concussus iniquo,
<verg. aen. urn:cts:latinLit:phi0690.phi003:6.476>	prosequitur lacrimis longe, et miseratur euntem.
<verg. aen. urn:cts:latinLit:phi0690.phi003:6.477>	Inde datum molitur iter. Iamque arva tenebant
<verg. aen. urn:cts:latinLit:phi0690.phi003:6.478>	ultima, quae bello clari secreta frequentant.
<verg. aen. urn:cts:latinLit:phi0690.phi003:6.479>	Hic illi occurrit Tydeus, hic inclutus armis
<verg. aen. urn:cts:latinLit:phi0690.phi003:6.480>	Parthenopaeus et Adrasti pallentis imago;
<verg. aen. urn:cts:latinLit:phi0690.phi003:6.481>	hic multum fleti ad superos belloque caduci
<verg. aen. urn:cts:latinLit:phi0690.phi003:6.482>	Dardanidae, quos ille omnes longo ordine cernens
<verg. aen. urn:cts:latinLit:phi0690.phi003:6.483>	ingemuit, Glaucumque Medontaque Thersilochumque,
<verg. aen. urn:cts:latinLit:phi0690.phi003:6.484>	tris Antenoridas, Cererique sacrum Polyphoeten,
<verg. aen. urn:cts:latinLit:phi0690.phi003:6.485>	Idaeumque, etiam currus, etiam arma tenentem.
<verg. aen. urn:cts:latinLit:phi0690.phi003:6.486>	circumstant animae dextra laevaque frequentes;
<verg. aen. urn:cts:latinLit:phi0690.phi003:6.487>	nec vidisse semel satis est; iuvat usque morari,
<verg. aen. urn:cts:latinLit:phi0690.phi003:6.488>	et conferre gradum, et veniendi discere causas.
<verg. aen. urn:cts:latinLit:phi0690.phi003:6.489>	At Danaum proceres Agamemnoniaeque phalanges
<verg. aen. urn:cts:latinLit:phi0690.phi003:6.490>	ut videre virum fulgentiaque arma per umbras,
<verg. aen. urn:cts:latinLit:phi0690.phi003:6.491>	ingenti trepidare metu; pars vertere terga,
<verg. aen. urn:cts:latinLit:phi0690.phi003:6.492>	ceu quondam petiere rates; pars tollere vocem
<verg. aen. urn:cts:latinLit:phi0690.phi003:6.493>	exiguam, inceptus clamor frustratur hiantes.
<verg. aen. urn:cts:latinLit:phi0690.phi003:6.494>	Atque hic Priamiden laniatum corpore toto
<verg. aen. urn:cts:latinLit:phi0690.phi003:6.495>	Deiphobum videt et lacerum crudeliter ora,
<verg. aen. urn:cts:latinLit:phi0690.phi003:6.496>	ora manusque ambas, populataque tempora raptis
<verg. aen. urn:cts:latinLit:phi0690.phi003:6.497>	auribus, et truncas inhonesto volnere nares.
<verg. aen. urn:cts:latinLit:phi0690.phi003:6.498>	Vix adeo adgnovit pavitantem et dira tegentem
<verg. aen. urn:cts:latinLit:phi0690.phi003:6.499>	supplicia, et notis compellat vocibus ultro:
<verg. aen. urn:cts:latinLit:phi0690.phi003:6.500>	"Deiphobe armipotens, genus alto a sanguine Teucri
<verg. aen. urn:cts:latinLit:phi0690.phi003:6.501>	quis tam crudeles optavit sumere poenas?
<verg. aen. urn:cts:latinLit:phi0690.phi003:6.502>	Cui tantum de te licuit? Mihi fama suprema
<verg. aen. urn:cts:latinLit:phi0690.phi003:6.503>	nocte tulit fessum vasta te caede Pelasgum
<verg. aen. urn:cts:latinLit:phi0690.phi003:6.504>	procubuisse super confusae stragis acervum.
<verg. aen. urn:cts:latinLit:phi0690.phi003:6.505>	Tunc egomet tumulum Rhoeteo litore inanem
<verg. aen. urn:cts:latinLit:phi0690.phi003:6.506>	constitui, et magna Manes ter voce vocavi.
<verg. aen. urn:cts:latinLit:phi0690.phi003:6.507>	Nomen et arma locum servant; te, amice, nequivi
<verg. aen. urn:cts:latinLit:phi0690.phi003:6.508>	conspicere, et patria decedens ponere terra."
<verg. aen. urn:cts:latinLit:phi0690.phi003:6.509>	Ad quae Priamides: "Nihil O tibi amice relictum;
<verg. aen. urn:cts:latinLit:phi0690.phi003:6.510>	omnia Deiphobo solvisti et funeris umbris.
<verg. aen. urn:cts:latinLit:phi0690.phi003:6.511>	Sed me fata mea et scelus exitiale Lacaenae
<verg. aen. urn:cts:latinLit:phi0690.phi003:6.512>	his mersere malis; illa haec monumenta reliquit.
<verg. aen. urn:cts:latinLit:phi0690.phi003:6.513>	Namque ut supremam falsa inter gaudia noctem
<verg. aen. urn:cts:latinLit:phi0690.phi003:6.514>	egerimus, nosti; et nimium meminisse necesse est.
<verg. aen. urn:cts:latinLit:phi0690.phi003:6.515>	Cum fatalis equus saltu super ardua venit
<verg. aen. urn:cts:latinLit:phi0690.phi003:6.516>	Pergama, et armatum peditem gravis attulit alvo,
<verg. aen. urn:cts:latinLit:phi0690.phi003:6.517>	illa, chorum simulans, evantes orgia circum
<verg. aen. urn:cts:latinLit:phi0690.phi003:6.518>	ducebat Phrygias; flammam media ipsa tenebat
<verg. aen. urn:cts:latinLit:phi0690.phi003:6.519>	ingentem, et summa Danaos ex arce vocabat.
<verg. aen. urn:cts:latinLit:phi0690.phi003:6.520>	Tum me, confectum curis somnoque gravatum,
<verg. aen. urn:cts:latinLit:phi0690.phi003:6.521>	infelix habuit thalamus, pressitque iacentem
<verg. aen. urn:cts:latinLit:phi0690.phi003:6.522>	dulcis et alta quies placidaeque simillima morti
<verg. aen. urn:cts:latinLit:phi0690.phi003:6.523>	Egregia interea coniunx arma omnia tectis
<verg. aen. urn:cts:latinLit:phi0690.phi003:6.524>	amovet, et fidum capiti subduxerat ensem;
<verg. aen. urn:cts:latinLit:phi0690.phi003:6.525>	intra tecta vocat Menelaum, et limina pandit,
<verg. aen. urn:cts:latinLit:phi0690.phi003:6.526>	scilicet id magnum sperans fore munus amanti,
<verg. aen. urn:cts:latinLit:phi0690.phi003:6.527>	et famam exstingui veterum sic posse malorum.
<verg. aen. urn:cts:latinLit:phi0690.phi003:6.528>	Quid moror? Inrumpunt thalamo; comes additur una
<verg. aen. urn:cts:latinLit:phi0690.phi003:6.529>	hortator scelerum Aeolides. Di, talia Grais
<verg. aen. urn:cts:latinLit:phi0690.phi003:6.530>	instaurate, pio si poenas ore reposco!
<verg. aen. urn:cts:latinLit:phi0690.phi003:6.531>	Sed te qui vivum casus, age, fare vicissim,
<verg. aen. urn:cts:latinLit:phi0690.phi003:6.532>	attulerint. Pelagine venis erroribus actus,
<verg. aen. urn:cts:latinLit:phi0690.phi003:6.533>	an monitu divom? An quae te Fortuna fatigat,
<verg. aen. urn:cts:latinLit:phi0690.phi003:6.534>	ut tristes sine sole domos, loca turbida, adires?"
<verg. aen. urn:cts:latinLit:phi0690.phi003:6.535>	Hac vice sermonum roses Aurora quadrigis
<verg. aen. urn:cts:latinLit:phi0690.phi003:6.536>	iam medium aetherio cursu traiecerat axem;
<verg. aen. urn:cts:latinLit:phi0690.phi003:6.537>	et fors omne datum traherent per talia tempus;
<verg. aen. urn:cts:latinLit:phi0690.phi003:6.538>	sed comes admonuit, breviterque adfata Sibylla est:
<verg. aen. urn:cts:latinLit:phi0690.phi003:6.539>	"Nox ruit, Aenea; nos flendo ducimus horas.
<verg. aen. urn:cts:latinLit:phi0690.phi003:6.540>	Hic locus est, partes ubi se via findit in ambas:
<verg. aen. urn:cts:latinLit:phi0690.phi003:6.541>	dextera quae Ditis magni sub moenia tendit,
<verg. aen. urn:cts:latinLit:phi0690.phi003:6.542>	hac iter Elysium nobis; at laeva malorum
<verg. aen. urn:cts:latinLit:phi0690.phi003:6.543>	exercet poenas, et ad impia Tartara mittit."
<verg. aen. urn:cts:latinLit:phi0690.phi003:6.544>	Deiphobus contra: "Ne saevi, magna sacerdos;
<verg. aen. urn:cts:latinLit:phi0690.phi003:6.545>	discedam, explebo numerum, reddarque tenebris.
<verg. aen. urn:cts:latinLit:phi0690.phi003:6.546>	I decus, i, nostrum; melioribus utere fatis!"
<verg. aen. urn:cts:latinLit:phi0690.phi003:6.547>	Tantum effatus, et in verbo vestigia torsit.
<verg. aen. urn:cts:latinLit:phi0690.phi003:6.548>	Respicit Aeneas subito, et sub rupe sinistra
<verg. aen. urn:cts:latinLit:phi0690.phi003:6.549>	moenia lata videt, triplici circumdata muro,
<verg. aen. urn:cts:latinLit:phi0690.phi003:6.550>	quae rapidus flammis ambit torrentibus amnis,
<verg. aen. urn:cts:latinLit:phi0690.phi003:6.551>	Tartareus Phlegethon, torquetque sonantia saxa.
<verg. aen. urn:cts:latinLit:phi0690.phi003:6.552>	Porta adversa ingens, solidoque adamante columnae,
<verg. aen. urn:cts:latinLit:phi0690.phi003:6.553>	vis ut nulla virum, non ipsi exscindere bello
<verg. aen. urn:cts:latinLit:phi0690.phi003:6.554>	caelicolae valeant; stat ferrea turris ad auras,
<verg. aen. urn:cts:latinLit:phi0690.phi003:6.555>	Tisiphoneque sedens, palla succincta cruenta,
<verg. aen. urn:cts:latinLit:phi0690.phi003:6.556>	vestibulum exsomnis servat noctesque diesque,
<verg. aen. urn:cts:latinLit:phi0690.phi003:6.557>	Hinc exaudiri gemitus, et saeva sonare
<verg. aen. urn:cts:latinLit:phi0690.phi003:6.558>	verbera; tum stridor ferri, tractaeque catenae.
<verg. aen. urn:cts:latinLit:phi0690.phi003:6.559>	Constitit Aeneas, strepitumque exterritus hausit.
<verg. aen. urn:cts:latinLit:phi0690.phi003:6.560>	"Quae scelerum facies, O virgo, effare; quibusve
<verg. aen. urn:cts:latinLit:phi0690.phi003:6.561>	urguentur poenis? Quis tantus plangor ad auras?"
<verg. aen. urn:cts:latinLit:phi0690.phi003:6.562>	Tum vates sic orsa loqui: "Dux inclute Teucrum,
<verg. aen. urn:cts:latinLit:phi0690.phi003:6.563>	nulli fas casto sceleratum insistere limen;
<verg. aen. urn:cts:latinLit:phi0690.phi003:6.564>	sed me cum lucis Hecate praefecit Avernis,
<verg. aen. urn:cts:latinLit:phi0690.phi003:6.565>	ipsa deum poenas docuit, perque omnia duxit.
<verg. aen. urn:cts:latinLit:phi0690.phi003:6.566>	Gnosius haec Rhadamanthus habet, durissima regna,
<verg. aen. urn:cts:latinLit:phi0690.phi003:6.567>	castigatque auditque dolos, subigitque fateri,
<verg. aen. urn:cts:latinLit:phi0690.phi003:6.568>	quae quis apud superos, furto laetatus inani,
<verg. aen. urn:cts:latinLit:phi0690.phi003:6.569>	distulit in seram commissa piacula mortem.
<verg. aen. urn:cts:latinLit:phi0690.phi003:6.570>	Continuo sontes ultrix accincta flagello
<verg. aen. urn:cts:latinLit:phi0690.phi003:6.571>	Tisiphone quatit insultans, torvosque sinistra
<verg. aen. urn:cts:latinLit:phi0690.phi003:6.572>	intentans angues vocat agmina saeva sororum.
<verg. aen. urn:cts:latinLit:phi0690.phi003:6.573>	Tum demum horrisono stridentes cardine sacrae
<verg. aen. urn:cts:latinLit:phi0690.phi003:6.574>	panduntur portae. Cernis custodia qualis
<verg. aen. urn:cts:latinLit:phi0690.phi003:6.575>	vestibulo sedeat, facies quae limina servet?
<verg. aen. urn:cts:latinLit:phi0690.phi003:6.576>	Quinquaginta atris immanis hiatibus Hydra
<verg. aen. urn:cts:latinLit:phi0690.phi003:6.577>	saevior intus habet sedem. Tum Tartarus ipse
<verg. aen. urn:cts:latinLit:phi0690.phi003:6.578>	bis patet in praeceps tantum tenditque sub umbras,
<verg. aen. urn:cts:latinLit:phi0690.phi003:6.579>	quantus ad aetherium caeli suspectus Olympum.
<verg. aen. urn:cts:latinLit:phi0690.phi003:6.580>	Hic genus antiquum Terrae, Titania pubes,
<verg. aen. urn:cts:latinLit:phi0690.phi003:6.581>	fulmine deiecti fundo volvuntur in imo.
<verg. aen. urn:cts:latinLit:phi0690.phi003:6.582>	"Hic et Aloidas geminos immania vidi
<verg. aen. urn:cts:latinLit:phi0690.phi003:6.583>	corpora, qui manibus magnum rescindere caelum
<verg. aen. urn:cts:latinLit:phi0690.phi003:6.584>	adgressi, superisque Iovem detrudere regnis.
<verg. aen. urn:cts:latinLit:phi0690.phi003:6.585>	Vidi et crudeles dantem Salmonea poenas,
<verg. aen. urn:cts:latinLit:phi0690.phi003:6.586>	dum flammas Iovis et sonitus imitatur Olympi.
<verg. aen. urn:cts:latinLit:phi0690.phi003:6.587>	Quattuor hic invectus equis et lampada quassans
<verg. aen. urn:cts:latinLit:phi0690.phi003:6.588>	per Graium populos mediaeque per Elidis urbem
<verg. aen. urn:cts:latinLit:phi0690.phi003:6.589>	ibat ovans, divomque sibi poscebat honorem,---
<verg. aen. urn:cts:latinLit:phi0690.phi003:6.590>	demens, qui nimbos et non imitabile fulmen
<verg. aen. urn:cts:latinLit:phi0690.phi003:6.591>	aere et cornipedum pulsu simularet equorum.
<verg. aen. urn:cts:latinLit:phi0690.phi003:6.592>	At pater omnipotens densa inter nubila telum
<verg. aen. urn:cts:latinLit:phi0690.phi003:6.593>	contorsit, non ille faces nec fumea taedis
<verg. aen. urn:cts:latinLit:phi0690.phi003:6.594>	lumina, praecipitemque immani turbine adegit.
<verg. aen. urn:cts:latinLit:phi0690.phi003:6.595>	Nec non et Tityon, Terrae omniparentis alumnum,
<verg. aen. urn:cts:latinLit:phi0690.phi003:6.596>	cernere erat, per tota novem cui iubera corpus
<verg. aen. urn:cts:latinLit:phi0690.phi003:6.597>	porrigitur, rostroque immanis voltur obunco
<verg. aen. urn:cts:latinLit:phi0690.phi003:6.598>	immortale iecur tondens fecundaque poenis
<verg. aen. urn:cts:latinLit:phi0690.phi003:6.599>	viscera, rimaturque epulis, habitatque sub alto
<verg. aen. urn:cts:latinLit:phi0690.phi003:6.600>	pectore, nec fibris requies datur ulla renatis.
<verg. aen. urn:cts:latinLit:phi0690.phi003:6.601>	[Quid memorem Lapithas, Ixiona Pirithoumque?]
<verg. aen. urn:cts:latinLit:phi0690.phi003:6.602>	quos super atra silex iam iam lapsura cadentique
<verg. aen. urn:cts:latinLit:phi0690.phi003:6.603>	imminet adsimilis; lucent genialibus altis
<verg. aen. urn:cts:latinLit:phi0690.phi003:6.604>	aurea fulcra toris, epulaeque ante ora paratae
<verg. aen. urn:cts:latinLit:phi0690.phi003:6.605>	regifico luxu; Furiarum maxima iuxta
<verg. aen. urn:cts:latinLit:phi0690.phi003:6.606>	accubat, et manibus prohibet contingere mensas,
<verg. aen. urn:cts:latinLit:phi0690.phi003:6.607>	exsurgitque facem attollens, atque intonat ore.
<verg. aen. urn:cts:latinLit:phi0690.phi003:6.608>	"Hic, quibus invisi fratres, dum vita manebat,
<verg. aen. urn:cts:latinLit:phi0690.phi003:6.609>	pulsatusve parens, et fraus innexa clienti,
<verg. aen. urn:cts:latinLit:phi0690.phi003:6.610>	aut qui divitiis soli incubuere repertis,
<verg. aen. urn:cts:latinLit:phi0690.phi003:6.611>	nec partem posuere suis (quae maxima turba est),
<verg. aen. urn:cts:latinLit:phi0690.phi003:6.612>	quique ob adulterium caesi, quique arma secuti
<verg. aen. urn:cts:latinLit:phi0690.phi003:6.613>	impia nec veriti dominorum fallere dextras,
<verg. aen. urn:cts:latinLit:phi0690.phi003:6.614>	inclusi poenam exspectant. Ne quaere doceri
<verg. aen. urn:cts:latinLit:phi0690.phi003:6.615>	quam poenam, aut quae forma viros fortunave mersit.
<verg. aen. urn:cts:latinLit:phi0690.phi003:6.616>	Saxum ingens volvunt alii, radiisque rotarum
<verg. aen. urn:cts:latinLit:phi0690.phi003:6.617>	districti pendent; sedet, aeternumque sedebit,
<verg. aen. urn:cts:latinLit:phi0690.phi003:6.618>	infelix Theseus; Phlegyasque miserrimus omnis
<verg. aen. urn:cts:latinLit:phi0690.phi003:6.619>	admonet, et magna testatur voce per umbras:
<verg. aen. urn:cts:latinLit:phi0690.phi003:6.620>	"Discite iustitiam moniti, et non temnere divos."
<verg. aen. urn:cts:latinLit:phi0690.phi003:6.621>	Vendidit hic auro patriam, dominumque potentem
<verg. aen. urn:cts:latinLit:phi0690.phi003:6.622>	imposuit; fixit leges pretio atque refixit;
<verg. aen. urn:cts:latinLit:phi0690.phi003:6.623>	hic thalamum invasit natae vetitosque hymenaeos;
<verg. aen. urn:cts:latinLit:phi0690.phi003:6.624>	ausi omnes immane nefas, ausoque potiti.
<verg. aen. urn:cts:latinLit:phi0690.phi003:6.625>	Non, mihi si linguae centum sint oraque centum,
<verg. aen. urn:cts:latinLit:phi0690.phi003:6.626>	ferrea vox, omnis scelerum comprendere formas,
<verg. aen. urn:cts:latinLit:phi0690.phi003:6.627>	omnia poenarum percurrere nomina possim."
<verg. aen. urn:cts:latinLit:phi0690.phi003:6.628>	Haec ubi dicta dedit Phoebi longaeva sacerdos:
<verg. aen. urn:cts:latinLit:phi0690.phi003:6.629>	"Sed iam age, carpe viam et susceptum perfice munus;
<verg. aen. urn:cts:latinLit:phi0690.phi003:6.630>	adceleremus" ait; "Cyclopum educta caminis
<verg. aen. urn:cts:latinLit:phi0690.phi003:6.631>	moenia conspicio atque adverso fornice portas,
<verg. aen. urn:cts:latinLit:phi0690.phi003:6.632>	haec ubi nos praecepta iubent deponere dona."
<verg. aen. urn:cts:latinLit:phi0690.phi003:6.633>	Dixerat, et pariter, gressi per opaca viarum,
<verg. aen. urn:cts:latinLit:phi0690.phi003:6.634>	corripiunt spatium medium, foribusque propinquant.
<verg. aen. urn:cts:latinLit:phi0690.phi003:6.635>	Occupat Aeneas aditum, corpusque recenti
<verg. aen. urn:cts:latinLit:phi0690.phi003:6.636>	spargit aqua, ramumque adverso in limine figit.
<verg. aen. urn:cts:latinLit:phi0690.phi003:6.637>	His demum exactis, perfecto munere divae,
<verg. aen. urn:cts:latinLit:phi0690.phi003:6.638>	devenere locos laetos et amoena virecta
<verg. aen. urn:cts:latinLit:phi0690.phi003:6.639>	fortunatorum nemorum sedesque beatas.
<verg. aen. urn:cts:latinLit:phi0690.phi003:6.640>	Largior hic campos aether et lumine vestit
<verg. aen. urn:cts:latinLit:phi0690.phi003:6.641>	purpureo, solemque suum, sua sidera norunt.
<verg. aen. urn:cts:latinLit:phi0690.phi003:6.642>	Pars in gramineis exercent membra palaestris,
<verg. aen. urn:cts:latinLit:phi0690.phi003:6.643>	contendunt ludo et fulva luctantur harena;
<verg. aen. urn:cts:latinLit:phi0690.phi003:6.644>	pars pedibus plaudunt choreas et carmina dicunt.
<verg. aen. urn:cts:latinLit:phi0690.phi003:6.645>	Nec non Threcius longa cum veste sacerdos
<verg. aen. urn:cts:latinLit:phi0690.phi003:6.646>	obloquitur numeris septem discrimina vocum,
<verg. aen. urn:cts:latinLit:phi0690.phi003:6.647>	iamque eadem digitis, iam pectine pulsat eburno.
<verg. aen. urn:cts:latinLit:phi0690.phi003:6.648>	Hic genus antiquum Teucri, pulcherrima proles,
<verg. aen. urn:cts:latinLit:phi0690.phi003:6.649>	magnanimi heroes, nati melioribus annis,
<verg. aen. urn:cts:latinLit:phi0690.phi003:6.650>	Ilusque Assaracusque et Troiae Dardanus auctor.
<verg. aen. urn:cts:latinLit:phi0690.phi003:6.651>	Arma procul currusque virum miratur inanes.
<verg. aen. urn:cts:latinLit:phi0690.phi003:6.652>	Stant terra defixae hastae, passimque soluti
<verg. aen. urn:cts:latinLit:phi0690.phi003:6.653>	per campum pascuntur equi. Quae gratia currum
<verg. aen. urn:cts:latinLit:phi0690.phi003:6.654>	armorumque fuit vivis, quae cura nitentis
<verg. aen. urn:cts:latinLit:phi0690.phi003:6.655>	pascere equos, eadem sequitur tellure repostos.
<verg. aen. urn:cts:latinLit:phi0690.phi003:6.656>	Conspicit, ecce, alios dextra laevaque per herbam
<verg. aen. urn:cts:latinLit:phi0690.phi003:6.657>	vescentis, laetumque choro paeana canentis
<verg. aen. urn:cts:latinLit:phi0690.phi003:6.658>	inter odoratum lauri nemus, unde superne
<verg. aen. urn:cts:latinLit:phi0690.phi003:6.659>	plurimus Eridani per silvam volvitur amnis.
<verg. aen. urn:cts:latinLit:phi0690.phi003:6.660>	Hic manus ob patriam pugnando volnera passi,
<verg. aen. urn:cts:latinLit:phi0690.phi003:6.661>	quique sacerdotes casti, dum vita manebat,
<verg. aen. urn:cts:latinLit:phi0690.phi003:6.662>	quique pii vates et Phoebo digna locuti,
<verg. aen. urn:cts:latinLit:phi0690.phi003:6.663>	inventas aut qui vitam excoluere per artes,
<verg. aen. urn:cts:latinLit:phi0690.phi003:6.664>	quique sui memores alios fecere merendo,
<verg. aen. urn:cts:latinLit:phi0690.phi003:6.665>	omnibus his nivea cinguntur tempora vitta.
<verg. aen. urn:cts:latinLit:phi0690.phi003:6.666>	Quos circumfusos sic est adfata Sybilla,
<verg. aen. urn:cts:latinLit:phi0690.phi003:6.667>	Musaeum ante omnes, medium nam plurima turba
<verg. aen. urn:cts:latinLit:phi0690.phi003:6.668>	hunc habet, atque umeris exstantem suspicit altis:
<verg. aen. urn:cts:latinLit:phi0690.phi003:6.669>	"Dicite, felices animae, tuque, optime vates,
<verg. aen. urn:cts:latinLit:phi0690.phi003:6.670>	quae regio Anchisen, quis habet locus? Illius ergo
<verg. aen. urn:cts:latinLit:phi0690.phi003:6.671>	venimus, et magnos Erebi transnavimus amnes."
<verg. aen. urn:cts:latinLit:phi0690.phi003:6.672>	Atque huic responsum paucis ita reddidit heros:
<verg. aen. urn:cts:latinLit:phi0690.phi003:6.673>	"Nulli certa domus; lucis habitamus opacis,
<verg. aen. urn:cts:latinLit:phi0690.phi003:6.674>	riparumque toros et prata recentia rivis
<verg. aen. urn:cts:latinLit:phi0690.phi003:6.675>	incolimus. Sed vos, si fert ita corde voluntas,
<verg. aen. urn:cts:latinLit:phi0690.phi003:6.676>	hoc superate iugum; et facili iam tramite sistam."
<verg. aen. urn:cts:latinLit:phi0690.phi003:6.677>	Dixit, et ante tulit gressum, camposque nitentis
<verg. aen. urn:cts:latinLit:phi0690.phi003:6.678>	desuper ostentat; dehinc summa cacumina linquunt.
<verg. aen. urn:cts:latinLit:phi0690.phi003:6.679>	At pater Anchises penitus convalle virenti
<verg. aen. urn:cts:latinLit:phi0690.phi003:6.680>	inclusas animas superumque ad lumen ituras
<verg. aen. urn:cts:latinLit:phi0690.phi003:6.681>	lustrabat studio recolens, omnemque suorum
<verg. aen. urn:cts:latinLit:phi0690.phi003:6.682>	forte recensebat numerum carosque nepotes,
<verg. aen. urn:cts:latinLit:phi0690.phi003:6.683>	fataque fortunasque virum moresque manusque.
<verg. aen. urn:cts:latinLit:phi0690.phi003:6.684>	Isque ubi tendentem adversum per gramina videt
<verg. aen. urn:cts:latinLit:phi0690.phi003:6.685>	Aenean, alacris palmas utrasque tetendit,
<verg. aen. urn:cts:latinLit:phi0690.phi003:6.686>	effusaeque genis lacrimae, et vox excidit ore:
<verg. aen. urn:cts:latinLit:phi0690.phi003:6.687>	"Venisti tandem, tuaque exspectata parenti
<verg. aen. urn:cts:latinLit:phi0690.phi003:6.688>	vicit iter durum pietas? Datur ora tueri,
<verg. aen. urn:cts:latinLit:phi0690.phi003:6.689>	nate, tua, et notas audire et reddere voces?
<verg. aen. urn:cts:latinLit:phi0690.phi003:6.690>	Sic equidem ducebam animo rebarque futurum,
<verg. aen. urn:cts:latinLit:phi0690.phi003:6.691>	tempora dinumerans" nec me mea cura fefellit.
<verg. aen. urn:cts:latinLit:phi0690.phi003:6.692>	Quas ego te terras et quanta per aequora vectum
<verg. aen. urn:cts:latinLit:phi0690.phi003:6.693>	accipio! quantis iactatum, nate, periclis!
<verg. aen. urn:cts:latinLit:phi0690.phi003:6.694>	Quam metui, ne quid Libyae tibi regna nocerent!"
<verg. aen. urn:cts:latinLit:phi0690.phi003:6.695>	Ille autem: "Tua me, genitor, tua tristis imago,
<verg. aen. urn:cts:latinLit:phi0690.phi003:6.696>	saepius occurrens, haec limina tendere adegit:
<verg. aen. urn:cts:latinLit:phi0690.phi003:6.697>	stant sale Tyrrheno classes. Da iungere dextram,
<verg. aen. urn:cts:latinLit:phi0690.phi003:6.698>	da, genitor, teque amplexu ne subtrahe nostro."
<verg. aen. urn:cts:latinLit:phi0690.phi003:6.699>	Sic memorans, largo fletu simul ora rigabat.
<verg. aen. urn:cts:latinLit:phi0690.phi003:6.700>	Ter conatus ibi collo dare brachia circum,
<verg. aen. urn:cts:latinLit:phi0690.phi003:6.701>	ter frustra comprensa manus effugit imago,
<verg. aen. urn:cts:latinLit:phi0690.phi003:6.702>	[par levibus ventis volucrique simillima somno.]
<verg. aen. urn:cts:latinLit:phi0690.phi003:6.703>	Interea videt Aeneas in valle reducta
<verg. aen. urn:cts:latinLit:phi0690.phi003:6.704>	seclusum nemus et virgulta sonantia silvis,
<verg. aen. urn:cts:latinLit:phi0690.phi003:6.705>	Lethaeumque, domos placidas qui praenatat, amnem.
<verg. aen. urn:cts:latinLit:phi0690.phi003:6.706>	Hunc circum innumerae gentes populique volabant;
<verg. aen. urn:cts:latinLit:phi0690.phi003:6.707>	ac---velut in pratis ubi apes aestate serena
<verg. aen. urn:cts:latinLit:phi0690.phi003:6.708>	floribus insidunt variis, et candida circum
<verg. aen. urn:cts:latinLit:phi0690.phi003:6.709>	lilia funduntur---strepit omnis murmure campus.
<verg. aen. urn:cts:latinLit:phi0690.phi003:6.710>	Horrescit visu subito, causasque requirit
<verg. aen. urn:cts:latinLit:phi0690.phi003:6.711>	inscius Aeneas, quae sint ea flumina porro,
<verg. aen. urn:cts:latinLit:phi0690.phi003:6.712>	quive viri tanto complerint agmine ripas.
<verg. aen. urn:cts:latinLit:phi0690.phi003:6.713>	Tum pater Anchises: "Animae, quibus altera fato
<verg. aen. urn:cts:latinLit:phi0690.phi003:6.714>	corpora debentur, Lethaei ad fluminis undam
<verg. aen. urn:cts:latinLit:phi0690.phi003:6.715>	securos latices et longa oblivia potant.
<verg. aen. urn:cts:latinLit:phi0690.phi003:6.716>	[Has equidem memorare tibi atque ostendere coram,]
<verg. aen. urn:cts:latinLit:phi0690.phi003:6.717>	iampridem hanc prolem cupio enumerare meorum,
<verg. aen. urn:cts:latinLit:phi0690.phi003:6.718>	quo magis Italia mecum laetere reperta."
<verg. aen. urn:cts:latinLit:phi0690.phi003:6.719>	"O pater, anne aliquas ad caelum hinc ire putandum est
<verg. aen. urn:cts:latinLit:phi0690.phi003:6.720>	sublimis animas, iterumque ad tarda reverti
<verg. aen. urn:cts:latinLit:phi0690.phi003:6.721>	corpora? Quae lucis miseris tam dira cupido?"
<verg. aen. urn:cts:latinLit:phi0690.phi003:6.722>	"Dicam equidem, nec te suspensum, nate, tenebo"
<verg. aen. urn:cts:latinLit:phi0690.phi003:6.723>	suscipit Anchises, atque ordine singula pandit.
<verg. aen. urn:cts:latinLit:phi0690.phi003:6.724>	"Principio caelum ac terras camposque liquentis
<verg. aen. urn:cts:latinLit:phi0690.phi003:6.725>	lucentemque globum Lunae Titaniaque astra
<verg. aen. urn:cts:latinLit:phi0690.phi003:6.726>	spiritus intus alit, totamque infusa per artus
<verg. aen. urn:cts:latinLit:phi0690.phi003:6.727>	mens agitat molem et magno se corpore miscet.
<verg. aen. urn:cts:latinLit:phi0690.phi003:6.728>	Inde hominum pecudumque genus, vitaeque volantum,
<verg. aen. urn:cts:latinLit:phi0690.phi003:6.729>	et quae marmoreo fert monstra sub aequore pontus.
<verg. aen. urn:cts:latinLit:phi0690.phi003:6.730>	Igneus est ollis vigor et caelestis origo
<verg. aen. urn:cts:latinLit:phi0690.phi003:6.731>	seminibus, quantum non noxia corpora tardant,
<verg. aen. urn:cts:latinLit:phi0690.phi003:6.732>	terrenique hebetant artus moribundaque membra.
<verg. aen. urn:cts:latinLit:phi0690.phi003:6.733>	Hinc metuunt cupiuntque, dolent gaudentque, neque auras
<verg. aen. urn:cts:latinLit:phi0690.phi003:6.734>	dispiciunt clausae tenebris et carcere caeco.
<verg. aen. urn:cts:latinLit:phi0690.phi003:6.735>	Quin et supremo cum lumine vita reliquit,
<verg. aen. urn:cts:latinLit:phi0690.phi003:6.736>	non tamen omne malum miseris nec funditus omnes
<verg. aen. urn:cts:latinLit:phi0690.phi003:6.737>	corporeae excedunt pestes, penitusque necesse est
<verg. aen. urn:cts:latinLit:phi0690.phi003:6.738>	multa diu concreta modis inolescere miris.
<verg. aen. urn:cts:latinLit:phi0690.phi003:6.739>	Ergo exercentur poenis, veterumque malorum
<verg. aen. urn:cts:latinLit:phi0690.phi003:6.740>	supplicia expendunt: aliae panduntur inanes
<verg. aen. urn:cts:latinLit:phi0690.phi003:6.741>	suspensae ad ventos; aliis sub gurgite vasto
<verg. aen. urn:cts:latinLit:phi0690.phi003:6.742>	infectum eluitur scelus, aut exuritur igni;
<verg. aen. urn:cts:latinLit:phi0690.phi003:6.743>	quisque suos patimur Manes; exinde per amplum
<verg. aen. urn:cts:latinLit:phi0690.phi003:6.744>	mittimur Elysium, et pauci laeta arva tenemus;
<verg. aen. urn:cts:latinLit:phi0690.phi003:6.745>	donec longa dies, perfecto temporis orbe,
<verg. aen. urn:cts:latinLit:phi0690.phi003:6.746>	concretam exemit labem, purumque relinquit
<verg. aen. urn:cts:latinLit:phi0690.phi003:6.747>	aetherium sensum atque aura simplicis ignem.
<verg. aen. urn:cts:latinLit:phi0690.phi003:6.748>	Has omnes, ubi mille rotam volvere per annos,
<verg. aen. urn:cts:latinLit:phi0690.phi003:6.749>	Lethaeum ad fluvium deus evocat agmine magno,
<verg. aen. urn:cts:latinLit:phi0690.phi003:6.750>	scilicet immemores supera ut convexa revisant,
<verg. aen. urn:cts:latinLit:phi0690.phi003:6.751>	rursus et incipiant in corpora velle reverti."
<verg. aen. urn:cts:latinLit:phi0690.phi003:6.752>	Dixerat Anchises, natumque unaque Sibyllam
<verg. aen. urn:cts:latinLit:phi0690.phi003:6.753>	conventus trahit in medios turbamque sonantem,
<verg. aen. urn:cts:latinLit:phi0690.phi003:6.754>	et tumulum capit, unde omnes longo ordine possit
<verg. aen. urn:cts:latinLit:phi0690.phi003:6.755>	adversos legere, et venientum discere vultus.
<verg. aen. urn:cts:latinLit:phi0690.phi003:6.756>	"Nunc age, Dardaniam prolem quae deinde sequatur
<verg. aen. urn:cts:latinLit:phi0690.phi003:6.757>	gloria, qui maneant Itala de gente nepotes,
<verg. aen. urn:cts:latinLit:phi0690.phi003:6.758>	inlustris animas nostrumque in nomen ituras,
<verg. aen. urn:cts:latinLit:phi0690.phi003:6.759>	expediam dictis, et te tua fata docebo.
<verg. aen. urn:cts:latinLit:phi0690.phi003:6.760>	Ille, vides, pura iuvenis qui nititur hasta,
<verg. aen. urn:cts:latinLit:phi0690.phi003:6.761>	proxuma sorte tenet lucis loca, primus ad auras
<verg. aen. urn:cts:latinLit:phi0690.phi003:6.762>	aetherias Italo commixtus sanguine surget,
<verg. aen. urn:cts:latinLit:phi0690.phi003:6.763>	silvius, Albanum nomen, tua postuma proles,
<verg. aen. urn:cts:latinLit:phi0690.phi003:6.764>	quem tibi longaevo serum Lavinia coniunx
<verg. aen. urn:cts:latinLit:phi0690.phi003:6.765>	educet silvis regem regumque parentem,
<verg. aen. urn:cts:latinLit:phi0690.phi003:6.766>	unde genus Longa nostrum dominabitur Alba.
<verg. aen. urn:cts:latinLit:phi0690.phi003:6.767>	"Proxumus ille Procas, Troianae gloria gentis,
<verg. aen. urn:cts:latinLit:phi0690.phi003:6.768>	et Capys, et Numitor, et qui te nomine reddet
<verg. aen. urn:cts:latinLit:phi0690.phi003:6.769>	Silvius Aeneas, pariter pietate vel armis
<verg. aen. urn:cts:latinLit:phi0690.phi003:6.770>	egregius, si umquam regnandam acceperit Albam.
<verg. aen. urn:cts:latinLit:phi0690.phi003:6.771>	Qui iuvenes! Quantas ostentant, aspice, vires,
<verg. aen. urn:cts:latinLit:phi0690.phi003:6.772>	atque umbrata gerunt civili tempora quercu!
<verg. aen. urn:cts:latinLit:phi0690.phi003:6.773>	Hi tibi Nomentum et Gabios urbemque Fidenam,
<verg. aen. urn:cts:latinLit:phi0690.phi003:6.774>	hi Collatinas imponent montibus arces,
<verg. aen. urn:cts:latinLit:phi0690.phi003:6.775>	Pometios Castrumque Inui Bolamque Coramque.
<verg. aen. urn:cts:latinLit:phi0690.phi003:6.776>	Haec tum nomina erunt, nunc sunt sine nomine terrae.
<verg. aen. urn:cts:latinLit:phi0690.phi003:6.777>	"Quin et avo comitem sese Mavortius addet
<verg. aen. urn:cts:latinLit:phi0690.phi003:6.778>	Romulus, Assaraci quem sanguinis Ilia mater
<verg. aen. urn:cts:latinLit:phi0690.phi003:6.779>	educet. Viden, ut geminae stant vertice cristae,
<verg. aen. urn:cts:latinLit:phi0690.phi003:6.780>	et pater ipse suo superum iam signat honore?
<verg. aen. urn:cts:latinLit:phi0690.phi003:6.781>	En, huius, nate, auspiciis illa incluta Roma
<verg. aen. urn:cts:latinLit:phi0690.phi003:6.782>	imperium terris, animos aequabit Olympo,
<verg. aen. urn:cts:latinLit:phi0690.phi003:6.783>	septemque una sibi muro circumdabit arces,
<verg. aen. urn:cts:latinLit:phi0690.phi003:6.784>	felix prole virum: qualis Berecyntia mater
<verg. aen. urn:cts:latinLit:phi0690.phi003:6.785>	invehitur curru Phrygias turrita per urbes,
<verg. aen. urn:cts:latinLit:phi0690.phi003:6.786>	laeta deum partu, centum complexa nepotes,
<verg. aen. urn:cts:latinLit:phi0690.phi003:6.787>	omnes caelicolas, omnes supera alta tenentes.
<verg. aen. urn:cts:latinLit:phi0690.phi003:6.788>	"Huc geminas nunc flecte acies, hanc aspice gentem
<verg. aen. urn:cts:latinLit:phi0690.phi003:6.789>	Romanosque tuos. Hic Caesar et omnis Iuli
<verg. aen. urn:cts:latinLit:phi0690.phi003:6.790>	progenies magnum caeli ventura sub axem.
<verg. aen. urn:cts:latinLit:phi0690.phi003:6.791>	Hic vir, hic est, tibi quem promitti saepius audis,
<verg. aen. urn:cts:latinLit:phi0690.phi003:6.792>	Augustus Caesar, Divi genus, aurea condet
<verg. aen. urn:cts:latinLit:phi0690.phi003:6.793>	saecula qui rursus Latio regnata per arva
<verg. aen. urn:cts:latinLit:phi0690.phi003:6.794>	Saturno quondam, super et Garamantas et Indos
<verg. aen. urn:cts:latinLit:phi0690.phi003:6.795>	proferet imperium: iacet extra sidera tellus,
<verg. aen. urn:cts:latinLit:phi0690.phi003:6.796>	extra anni solisque vias, ubi caelifer Atlas
<verg. aen. urn:cts:latinLit:phi0690.phi003:6.797>	axem umero torquet stellis ardentibus aptum.
<verg. aen. urn:cts:latinLit:phi0690.phi003:6.798>	Huius in adventum iam nunc et Caspia regna
<verg. aen. urn:cts:latinLit:phi0690.phi003:6.799>	responsis horrent divom et Maeotia tellus,
<verg. aen. urn:cts:latinLit:phi0690.phi003:6.800>	et septemgemini turbant trepida ostia Nili.
<verg. aen. urn:cts:latinLit:phi0690.phi003:6.801>	Nec vero Alcides tantum telluris obivit,
<verg. aen. urn:cts:latinLit:phi0690.phi003:6.802>	fixerit aeripedem cervam licet, aut Erymanthi
<verg. aen. urn:cts:latinLit:phi0690.phi003:6.803>	pacarit nemora, et Lernam tremefecerit arcu;
<verg. aen. urn:cts:latinLit:phi0690.phi003:6.804>	nec, qui pampineis victor iuga flectit habenis,
<verg. aen. urn:cts:latinLit:phi0690.phi003:6.805>	Liber, agens celso Nysae de vertice tigres.
<verg. aen. urn:cts:latinLit:phi0690.phi003:6.806>	aut dubitamus adhuc virtute extendere vires,
<verg. aen. urn:cts:latinLit:phi0690.phi003:6.807>	aut metus Ausonia prohibet consistere terra?
<verg. aen. urn:cts:latinLit:phi0690.phi003:6.808>	"Quis procul ille autem ramis insignis olivae
<verg. aen. urn:cts:latinLit:phi0690.phi003:6.809>	sacra ferens? Nosco crines incanaque menta
<verg. aen. urn:cts:latinLit:phi0690.phi003:6.810>	regis Romani, primus qui legibus urbem
<verg. aen. urn:cts:latinLit:phi0690.phi003:6.811>	fundabit, Curibus parvis et paupere terra
<verg. aen. urn:cts:latinLit:phi0690.phi003:6.812>	missus in imperium magnum. Cui deinde subibit,
<verg. aen. urn:cts:latinLit:phi0690.phi003:6.813>	otia qui rumpet patriae residesque movebit
<verg. aen. urn:cts:latinLit:phi0690.phi003:6.814>	Tullus in arma viros et iam desueta triumphis
<verg. aen. urn:cts:latinLit:phi0690.phi003:6.815>	agmina. Quem iuxta sequitur iactantior Ancus,
<verg. aen. urn:cts:latinLit:phi0690.phi003:6.816>	nunc quoque iam nimium gaudens popularibus auris.
<verg. aen. urn:cts:latinLit:phi0690.phi003:6.817>	Vis et Tarquinios reges, animamque superbam
<verg. aen. urn:cts:latinLit:phi0690.phi003:6.818>	ultoris Bruti, fascesque videre receptos?
<verg. aen. urn:cts:latinLit:phi0690.phi003:6.819>	Consulis imperium hic primus saevasque secures
<verg. aen. urn:cts:latinLit:phi0690.phi003:6.820>	accipiet, natosque pater nova bella moventes
<verg. aen. urn:cts:latinLit:phi0690.phi003:6.821>	ad poenam pulchra pro libertate vocabit.
<verg. aen. urn:cts:latinLit:phi0690.phi003:6.822>	Infelix, utcumque ferent ea facta minores,
<verg. aen. urn:cts:latinLit:phi0690.phi003:6.823>	vincet amor patriae laudumque immensa cupido.
<verg. aen. urn:cts:latinLit:phi0690.phi003:6.824>	Quin Decios Drusosque procul saevumque securi
<verg. aen. urn:cts:latinLit:phi0690.phi003:6.825>	aspice Torquatum et referentem signa Camillum.
<verg. aen. urn:cts:latinLit:phi0690.phi003:6.826>	Illae autem, paribus quas fulgere cernis in armis,
<verg. aen. urn:cts:latinLit:phi0690.phi003:6.827>	concordes animae nunc et dum nocte premuntur,
<verg. aen. urn:cts:latinLit:phi0690.phi003:6.828>	heu quantum inter se bellum, si lumina vitae
<verg. aen. urn:cts:latinLit:phi0690.phi003:6.829>	attigerint, quantas acies stragemque ciebunt!
<verg. aen. urn:cts:latinLit:phi0690.phi003:6.830>	Aggeribus socer Alpinis atque arce Monoeci
<verg. aen. urn:cts:latinLit:phi0690.phi003:6.831>	descendens, gener adversis instructus Eois.
<verg. aen. urn:cts:latinLit:phi0690.phi003:6.832>	Ne, pueri, ne tanta animis adsuescite bella,
<verg. aen. urn:cts:latinLit:phi0690.phi003:6.833>	neu patriae validas in viscera vertite vires;
<verg. aen. urn:cts:latinLit:phi0690.phi003:6.834>	tuque prior, tu parce, genus qui ducis Olympo,
<verg. aen. urn:cts:latinLit:phi0690.phi003:6.835>	proice tela manu, sanguis meus!---
<verg. aen. urn:cts:latinLit:phi0690.phi003:6.836>	"Ille triumphata Capitolia ad alta Corintho
<verg. aen. urn:cts:latinLit:phi0690.phi003:6.837>	victor aget currum, caesis insignis Achivis.
<verg. aen. urn:cts:latinLit:phi0690.phi003:6.838>	Eruet ille Argos Agamemnoniasque Mycenas,
<verg. aen. urn:cts:latinLit:phi0690.phi003:6.839>	ipsumque Aeaciden, genus armipotentis Achilli,
<verg. aen. urn:cts:latinLit:phi0690.phi003:6.840>	ultus avos Troiae, templa et temerata Minervae.
<verg. aen. urn:cts:latinLit:phi0690.phi003:6.841>	Quis te, magne Cato, tacitum, aut te, Cosse, relinquat?
<verg. aen. urn:cts:latinLit:phi0690.phi003:6.842>	Quis Gracchi genus, aut geminos, duo fulmina belli,
<verg. aen. urn:cts:latinLit:phi0690.phi003:6.843>	Scipiadas, cladem Libyae, parvoque potentem
<verg. aen. urn:cts:latinLit:phi0690.phi003:6.844>	Fabricium vel te sulco Serrane, serentem?
<verg. aen. urn:cts:latinLit:phi0690.phi003:6.845>	quo fessum rapitis, Fabii? Tu Maxumus ille es,
<verg. aen. urn:cts:latinLit:phi0690.phi003:6.846>	unus qui nobis cunctando restituis rem.
<verg. aen. urn:cts:latinLit:phi0690.phi003:6.847>	Excudent alii spirantia mollius aera,
<verg. aen. urn:cts:latinLit:phi0690.phi003:6.848>	credo equidem, vivos ducent de marmore voltus,
<verg. aen. urn:cts:latinLit:phi0690.phi003:6.849>	orabunt causas melius, caelique meatus
<verg. aen. urn:cts:latinLit:phi0690.phi003:6.850>	describent radio, et surgentia sidera dicent:
<verg. aen. urn:cts:latinLit:phi0690.phi003:6.851>	tu regere imperio populos, Romane, memento;
<verg. aen. urn:cts:latinLit:phi0690.phi003:6.852>	hae tibi erunt artes; pacisque imponere morem,
<verg. aen. urn:cts:latinLit:phi0690.phi003:6.853>	parcere subiectis, et debellare superbos."
<verg. aen. urn:cts:latinLit:phi0690.phi003:6.854>	Sic pater Anchises, atque haec mirantibus addit:
<verg. aen. urn:cts:latinLit:phi0690.phi003:6.855>	"Aspice, ut insignis spoliis Marcellus opimis
<verg. aen. urn:cts:latinLit:phi0690.phi003:6.856>	ingreditur, victorque viros supereminet omnes!
<verg. aen. urn:cts:latinLit:phi0690.phi003:6.857>	Hic rem Romanam, magno turbante tumultu,
<verg. aen. urn:cts:latinLit:phi0690.phi003:6.858>	sistet, eques sternet Poenos Gallumque rebellem,
<verg. aen. urn:cts:latinLit:phi0690.phi003:6.859>	tertiaque arma patri suspendet capta Quirino."
<verg. aen. urn:cts:latinLit:phi0690.phi003:6.860>	Atque hic Aeneas; una namque ire videbat
<verg. aen. urn:cts:latinLit:phi0690.phi003:6.861>	egregium forma iuvenem et fulgentibus armis,
<verg. aen. urn:cts:latinLit:phi0690.phi003:6.862>	sed frons laeta parum, et deiecto lumina voltu:
<verg. aen. urn:cts:latinLit:phi0690.phi003:6.863>	"Quis, pater, ille, virum qui sic comitatur euntem?
<verg. aen. urn:cts:latinLit:phi0690.phi003:6.864>	Filius, anne aliquis magna de stirpe nepotum?
<verg. aen. urn:cts:latinLit:phi0690.phi003:6.865>	Quis strepitus circa comitum! Quantum instar in ipso!
<verg. aen. urn:cts:latinLit:phi0690.phi003:6.866>	Sed nox atra caput tristi circumvolat umbra."
<verg. aen. urn:cts:latinLit:phi0690.phi003:6.867>	Tum pater Anchises, lacrimis ingressus obortis:
<verg. aen. urn:cts:latinLit:phi0690.phi003:6.868>	"O gnate, ingentem luctum ne quaere tuorum;
<verg. aen. urn:cts:latinLit:phi0690.phi003:6.869>	ostendent terris hunc tantum fata, neque ultra
<verg. aen. urn:cts:latinLit:phi0690.phi003:6.870>	esse sinent. Nimium vobis Romana propago
<verg. aen. urn:cts:latinLit:phi0690.phi003:6.871>	visa potens, Superi, propria haec si dona fuissent.
<verg. aen. urn:cts:latinLit:phi0690.phi003:6.872>	Quantos ille virum magnam Mavortis ad urbem
<verg. aen. urn:cts:latinLit:phi0690.phi003:6.873>	campus aget gemitus, vel quae, Tiberine, videbis
<verg. aen. urn:cts:latinLit:phi0690.phi003:6.874>	funera, cum tumulum praeterlabere recentem!
<verg. aen. urn:cts:latinLit:phi0690.phi003:6.875>	Nec puer Iliaca quisquam de gente Latinos
<verg. aen. urn:cts:latinLit:phi0690.phi003:6.876>	in tantum spe tollet avos, nec Romula quondam
<verg. aen. urn:cts:latinLit:phi0690.phi003:6.877>	ullo se tantum tellus iactabit alumno.
<verg. aen. urn:cts:latinLit:phi0690.phi003:6.878>	Heu pietas, heu prisca fides, invictaque bello
<verg. aen. urn:cts:latinLit:phi0690.phi003:6.879>	dextera! Non illi se quisquam impune tulisset
<verg. aen. urn:cts:latinLit:phi0690.phi003:6.880>	obvius armato, seu cum pedes iret in hostem,
<verg. aen. urn:cts:latinLit:phi0690.phi003:6.881>	seu spumantis equi foderet calcaribus armos.
<verg. aen. urn:cts:latinLit:phi0690.phi003:6.882>	Heu, miserande puer, si qua fata aspera rumpas,
<verg. aen. urn:cts:latinLit:phi0690.phi003:6.883>	tu Marcellus eris. Manibus date lilia plenis,
<verg. aen. urn:cts:latinLit:phi0690.phi003:6.884>	purpureos spargam flores, animamque nepotis
<verg. aen. urn:cts:latinLit:phi0690.phi003:6.885>	his saltem adcumulem donis, et fungar inani
<verg. aen. urn:cts:latinLit:phi0690.phi003:6.886>	munere"---Sic tota passim regione vagantur
<verg. aen. urn:cts:latinLit:phi0690.phi003:6.887>	aris in campis latis, atque omnia lustrant.
<verg. aen. urn:cts:latinLit:phi0690.phi003:6.888>	Quae postquam Anchises natum per singula duxit,
<verg. aen. urn:cts:latinLit:phi0690.phi003:6.889>	incenditque animum famae venientis amore,
<verg. aen. urn:cts:latinLit:phi0690.phi003:6.890>	exin bella viro memorat quae deinde gerenda,
<verg. aen. urn:cts:latinLit:phi0690.phi003:6.891>	Laurentisque docet populos urbemque Latini,
<verg. aen. urn:cts:latinLit:phi0690.phi003:6.892>	et quo quemque modo fugiatque feratque laborem.
<verg. aen. urn:cts:latinLit:phi0690.phi003:6.893>	Sunt geminae Somni portae, quarum altera fertur
<verg. aen. urn:cts:latinLit:phi0690.phi003:6.894>	cornea, qua veris facilis datur exitus umbris;
<verg. aen. urn:cts:latinLit:phi0690.phi003:6.895>	altera candenti perfecta nitens elephanto,
<verg. aen. urn:cts:latinLit:phi0690.phi003:6.896>	sed falsa ad caelum mittunt insomnia Manes.
<verg. aen. urn:cts:latinLit:phi0690.phi003:6.897>	His ubi tum natum Anchises unaque Sibyllam
<verg. aen. urn:cts:latinLit:phi0690.phi003:6.898>	prosequitur dictis, portaque emittit eburna,
<verg. aen. urn:cts:latinLit:phi0690.phi003:6.899>	ille viam secat ad naves sociosque revisit:
<verg. aen. urn:cts:latinLit:phi0690.phi003:6.900>	tum se ad Caietae recto fert litore portum.
<verg. aen. urn:cts:latinLit:phi0690.phi003:6.901>	[Ancora de prora iacitur, stant litore puppes.]

<verg. aen. urn:cts:latinLit:phi0690.phi003:7.1>	Tu quoque litoribus nostris, Aeneia nutrix,
<verg. aen. urn:cts:latinLit:phi0690.phi003:7.2>	aeternam moriens famam, Caieta, dedisti;
<verg. aen. urn:cts:latinLit:phi0690.phi003:7.3>	et nunc servat honos sedem tuus ossaque nomen
<verg. aen. urn:cts:latinLit:phi0690.phi003:7.4>	Hesperia in magna, siqua est ea gloria, signat.
<verg. aen. urn:cts:latinLit:phi0690.phi003:7.5>	At pius exsequiis Aeneas rite solutis,
<verg. aen. urn:cts:latinLit:phi0690.phi003:7.6>	aggere composito tumuli, postquam alta quierunt
<verg. aen. urn:cts:latinLit:phi0690.phi003:7.7>	aequora, tendit iter velis portumque relinquit.
<verg. aen. urn:cts:latinLit:phi0690.phi003:7.8>	Adspirant aurae in noctem nec candida cursus
<verg. aen. urn:cts:latinLit:phi0690.phi003:7.9>	Luna negat, splendet tremulo sub lumine pontus.
<verg. aen. urn:cts:latinLit:phi0690.phi003:7.10>	Proxima Circaeae raduntur litora terrae,
<verg. aen. urn:cts:latinLit:phi0690.phi003:7.11>	dives inaccessos ubi Solis filia lucos
<verg. aen. urn:cts:latinLit:phi0690.phi003:7.12>	adsiduo resonat cantu tectisque superbis
<verg. aen. urn:cts:latinLit:phi0690.phi003:7.13>	urit odoratam nocturna in lumina cedrum,
<verg. aen. urn:cts:latinLit:phi0690.phi003:7.14>	arguto tenuis percurrens pectine telas.
<verg. aen. urn:cts:latinLit:phi0690.phi003:7.15>	Hinc exaudiri gemitus iraeque leonum
<verg. aen. urn:cts:latinLit:phi0690.phi003:7.16>	vincla recusantum et sera sub nocte rudentum,
<verg. aen. urn:cts:latinLit:phi0690.phi003:7.17>	saetigerique sues atque in praesaepibus ursi
<verg. aen. urn:cts:latinLit:phi0690.phi003:7.18>	saevire ac formae magnorum ululare luporum,
<verg. aen. urn:cts:latinLit:phi0690.phi003:7.19>	quos hominum ex facie dea saeva potentibus herbis
<verg. aen. urn:cts:latinLit:phi0690.phi003:7.20>	induerat Circe in voltus ac terga ferarum.
<verg. aen. urn:cts:latinLit:phi0690.phi003:7.21>	Quae ne monstra pii paterentur talia Troes
<verg. aen. urn:cts:latinLit:phi0690.phi003:7.22>	delati in portus neu litora dira subirent,
<verg. aen. urn:cts:latinLit:phi0690.phi003:7.23>	Neptunus ventis implevit vela secundis
<verg. aen. urn:cts:latinLit:phi0690.phi003:7.24>	atque fugam dedit et praeter vada fervida vexit.
<verg. aen. urn:cts:latinLit:phi0690.phi003:7.25>	Iamque rubescebat radiis mare et aethere ab alto
<verg. aen. urn:cts:latinLit:phi0690.phi003:7.26>	Aurora in roseis fulgebat lutea bigis:
<verg. aen. urn:cts:latinLit:phi0690.phi003:7.27>	cum venti posuere omnisque repente resedit
<verg. aen. urn:cts:latinLit:phi0690.phi003:7.28>	flatus et in lento luctantur marmore tonsae.
<verg. aen. urn:cts:latinLit:phi0690.phi003:7.29>	Atque hic Aeneas ingentem ex aequore lucum
<verg. aen. urn:cts:latinLit:phi0690.phi003:7.30>	prospicit. Hunc inter fluvio Tiberinus amoeno.
<verg. aen. urn:cts:latinLit:phi0690.phi003:7.31>	verticibus rapidis et multa flavus arena
<verg. aen. urn:cts:latinLit:phi0690.phi003:7.32>	in mare prorumpit. Variae circumque supraque
<verg. aen. urn:cts:latinLit:phi0690.phi003:7.33>	adsuetae ripis volucres et fluminis alveo
<verg. aen. urn:cts:latinLit:phi0690.phi003:7.34>	aethera mulcebant cantu lucoque volabant.
<verg. aen. urn:cts:latinLit:phi0690.phi003:7.35>	flectere iter sociis terraeque advertere proras
<verg. aen. urn:cts:latinLit:phi0690.phi003:7.36>	imperat et laetus fluvio succedit opaco.
<verg. aen. urn:cts:latinLit:phi0690.phi003:7.37>	Nunc age, qui reges, Erato, quae tempora rerum,
<verg. aen. urn:cts:latinLit:phi0690.phi003:7.38>	quis Latio antiquo fuerit status, advena classem
<verg. aen. urn:cts:latinLit:phi0690.phi003:7.39>	cum primum Ausoniis exercitus appulit oris,
<verg. aen. urn:cts:latinLit:phi0690.phi003:7.40>	expediam et primae revocabo exordia pugnae.
<verg. aen. urn:cts:latinLit:phi0690.phi003:7.41>	tu vatem, tu, diva, mone. Dicam horrida bella,
<verg. aen. urn:cts:latinLit:phi0690.phi003:7.42>	dicam acies actosque animis in funera reges
<verg. aen. urn:cts:latinLit:phi0690.phi003:7.43>	Tyrrhenamque manum totamque sub arma coactam
<verg. aen. urn:cts:latinLit:phi0690.phi003:7.44>	Hesperiam. Maior rerum mihi nascitur ordo,
<verg. aen. urn:cts:latinLit:phi0690.phi003:7.45>	maius opus moveo.Rex arva Latinus et urbes
<verg. aen. urn:cts:latinLit:phi0690.phi003:7.46>	iam senior longa placidas in pace regebat.
<verg. aen. urn:cts:latinLit:phi0690.phi003:7.47>	Hunc Fauno et nympha genitum Laurente Marica
<verg. aen. urn:cts:latinLit:phi0690.phi003:7.48>	accipimus, Fauno Picus pater isque parentem
<verg. aen. urn:cts:latinLit:phi0690.phi003:7.49>	te, Saturne, refert, tu sanguinis ultimus auctor.
<verg. aen. urn:cts:latinLit:phi0690.phi003:7.50>	filius huic fato divom prolesque virilis
<verg. aen. urn:cts:latinLit:phi0690.phi003:7.51>	nulla fuit primaque oriens erepta iuventa est.
<verg. aen. urn:cts:latinLit:phi0690.phi003:7.52>	Sola domum et tantas servabat filia sedes,
<verg. aen. urn:cts:latinLit:phi0690.phi003:7.53>	iam matura viro, iam plenis nubilis annis.
<verg. aen. urn:cts:latinLit:phi0690.phi003:7.54>	Multi illam magno e Latio totaque petebant
<verg. aen. urn:cts:latinLit:phi0690.phi003:7.55>	Ausonia. Petit ante alios pulcherrimus omnis
<verg. aen. urn:cts:latinLit:phi0690.phi003:7.56>	Turnus, avis atavisque potens, quem regia coniunx
<verg. aen. urn:cts:latinLit:phi0690.phi003:7.57>	adiungi generum miro properabat amore;
<verg. aen. urn:cts:latinLit:phi0690.phi003:7.58>	sed variis portenta deum terroribus obstant.
<verg. aen. urn:cts:latinLit:phi0690.phi003:7.59>	Laurus erat tecti medio in penetralibus altis,
<verg. aen. urn:cts:latinLit:phi0690.phi003:7.60>	sacra comam multosque metu servata per annos,
<verg. aen. urn:cts:latinLit:phi0690.phi003:7.61>	quam pater inventam, primas cum conderet arces,
<verg. aen. urn:cts:latinLit:phi0690.phi003:7.62>	ipse ferebatur Phoebo sacrasse Latinus
<verg. aen. urn:cts:latinLit:phi0690.phi003:7.63>	Laurentisque ab ea nomen posuisse colonis.
<verg. aen. urn:cts:latinLit:phi0690.phi003:7.64>	Huius apes summum densae (mirabile dictu),
<verg. aen. urn:cts:latinLit:phi0690.phi003:7.65>	stridore ingenti liquidum trans aethera vectae,
<verg. aen. urn:cts:latinLit:phi0690.phi003:7.66>	obsedere apicem, ex pedibus per mutua nexis
<verg. aen. urn:cts:latinLit:phi0690.phi003:7.67>	examen subitum ramo frondente pependit.
<verg. aen. urn:cts:latinLit:phi0690.phi003:7.68>	Continuo vates: "Externum cernimus," inquit,
<verg. aen. urn:cts:latinLit:phi0690.phi003:7.69>	"adventare virum et partis petere agmen easdem
<verg. aen. urn:cts:latinLit:phi0690.phi003:7.70>	partibus ex isdem et summa dominarier arce."
<verg. aen. urn:cts:latinLit:phi0690.phi003:7.71>	Praeterea, castis adolet dum altaria taedis
<verg. aen. urn:cts:latinLit:phi0690.phi003:7.72>	et iuxta genitorem adstat Lavinia virgo,
<verg. aen. urn:cts:latinLit:phi0690.phi003:7.73>	visa (nefas) longis comprendere crinibus ignem,
<verg. aen. urn:cts:latinLit:phi0690.phi003:7.74>	[atque omnem ornatum flamma crepitante cremari]
<verg. aen. urn:cts:latinLit:phi0690.phi003:7.75>	regalisque accensa comas, accensa coronam
<verg. aen. urn:cts:latinLit:phi0690.phi003:7.76>	insignem gemmis, tum fumida lumine fulvo
<verg. aen. urn:cts:latinLit:phi0690.phi003:7.77>	involvi ac totis Volcanum spargere tectis.
<verg. aen. urn:cts:latinLit:phi0690.phi003:7.78>	Id vero horrendum ac visu mirabile ferri:
<verg. aen. urn:cts:latinLit:phi0690.phi003:7.79>	namque fore inlustrem fama fatisque canebant
<verg. aen. urn:cts:latinLit:phi0690.phi003:7.80>	ipsam, sed populo magnum portendere bellum.
<verg. aen. urn:cts:latinLit:phi0690.phi003:7.81>	At rex sollicitus monstris oracula Fauni,
<verg. aen. urn:cts:latinLit:phi0690.phi003:7.82>	fatidici; genitoris, adit lucosque sub alta
<verg. aen. urn:cts:latinLit:phi0690.phi003:7.83>	consulit Albunea, nemorum quae maxima sacro
<verg. aen. urn:cts:latinLit:phi0690.phi003:7.84>	fonte sonat saevamque exhalat opaca mephitim.
<verg. aen. urn:cts:latinLit:phi0690.phi003:7.85>	Hinc Italae gentes omnisque Oenotria tellus
<verg. aen. urn:cts:latinLit:phi0690.phi003:7.86>	in dubiis responsa petunt; huc dona sacerdos
<verg. aen. urn:cts:latinLit:phi0690.phi003:7.87>	Cum tulit et caesarum ovium sub nocte silenti
<verg. aen. urn:cts:latinLit:phi0690.phi003:7.88>	pellibus incubuit stratis somnosque petivit,
<verg. aen. urn:cts:latinLit:phi0690.phi003:7.89>	multa modis simulacra videt volitantia miris
<verg. aen. urn:cts:latinLit:phi0690.phi003:7.90>	et varias audit voces fruiturque deorum
<verg. aen. urn:cts:latinLit:phi0690.phi003:7.91>	conloquio atque imis Acheronta adfatur Avernis.
<verg. aen. urn:cts:latinLit:phi0690.phi003:7.92>	Hic et tum pater ipse petens responsa Latinus
<verg. aen. urn:cts:latinLit:phi0690.phi003:7.93>	centum lanigeras mactabat rite bidentis
<verg. aen. urn:cts:latinLit:phi0690.phi003:7.94>	atque harum effultus tergo stratisque iacebat
<verg. aen. urn:cts:latinLit:phi0690.phi003:7.95>	velleribus: subita ex alto vox reddita luco est:
<verg. aen. urn:cts:latinLit:phi0690.phi003:7.96>	"Ne pete conubiis natam sociare Latinis,
<verg. aen. urn:cts:latinLit:phi0690.phi003:7.97>	O mea progenies, thalamis neu crede paratis:
<verg. aen. urn:cts:latinLit:phi0690.phi003:7.98>	externi venient generi, qui sanguine nostrum
<verg. aen. urn:cts:latinLit:phi0690.phi003:7.99>	nomen in astra ferant quorumque a stirpe nepotes
<verg. aen. urn:cts:latinLit:phi0690.phi003:7.100>	omnia sub pedibus, qua Sol utrumque recurrens
<verg. aen. urn:cts:latinLit:phi0690.phi003:7.101>	aspicit Oceanum, vertique regique videbunt."
<verg. aen. urn:cts:latinLit:phi0690.phi003:7.102>	Haec responsa patris Fauni monitusque silenti
<verg. aen. urn:cts:latinLit:phi0690.phi003:7.103>	nocte datos non ipse suo premit ore Latinus,
<verg. aen. urn:cts:latinLit:phi0690.phi003:7.104>	sed circum late volitans iam Fama per urbes
<verg. aen. urn:cts:latinLit:phi0690.phi003:7.105>	Ausonias tulerat, cum Laomedontia pubes
<verg. aen. urn:cts:latinLit:phi0690.phi003:7.106>	gramineo ripae religavit ab aggere classem.
<verg. aen. urn:cts:latinLit:phi0690.phi003:7.107>	Aeneas primique duces et pulcher Iulus
<verg. aen. urn:cts:latinLit:phi0690.phi003:7.108>	corpora sub ramis deponunt arboris altae
<verg. aen. urn:cts:latinLit:phi0690.phi003:7.109>	instituuntque dapes et adorea liba per herbam
<verg. aen. urn:cts:latinLit:phi0690.phi003:7.110>	subiciunt epulis (sic Iuppiter ipse monebat)
<verg. aen. urn:cts:latinLit:phi0690.phi003:7.111>	et Cereale solum pomis agrestibus augent.
<verg. aen. urn:cts:latinLit:phi0690.phi003:7.112>	Consumptis hic forte aliis ut vertere morsus
<verg. aen. urn:cts:latinLit:phi0690.phi003:7.113>	exiguam in Cererem penuria adegit edendi
<verg. aen. urn:cts:latinLit:phi0690.phi003:7.114>	et violare manu malisque audacibus orbem
<verg. aen. urn:cts:latinLit:phi0690.phi003:7.115>	fatalis crusti patulis nec parcere quadris:
<verg. aen. urn:cts:latinLit:phi0690.phi003:7.116>	"Heus ! etiam mensas consumimus," inquit Iulus,
<verg. aen. urn:cts:latinLit:phi0690.phi003:7.117>	nec plura adludens. Ea vox audita laborum
<verg. aen. urn:cts:latinLit:phi0690.phi003:7.118>	prima tulit finem, primamque loquentis ab ore
<verg. aen. urn:cts:latinLit:phi0690.phi003:7.119>	eripuit pater ac stupefactus numine pressit.
<verg. aen. urn:cts:latinLit:phi0690.phi003:7.120>	Continuo: "Salve fatis mihi debita tellus
<verg. aen. urn:cts:latinLit:phi0690.phi003:7.121>	vosque," ait, "O fidi Troiae salvete penates:
<verg. aen. urn:cts:latinLit:phi0690.phi003:7.122>	hic domus, haec patria est. Genitor mihi talia namque
<verg. aen. urn:cts:latinLit:phi0690.phi003:7.123>	(nunc repeto) Anchises fatorum arcana reliquit:
<verg. aen. urn:cts:latinLit:phi0690.phi003:7.124>	cum te, nate, fames ignota ad litora vectum
<verg. aen. urn:cts:latinLit:phi0690.phi003:7.125>	accisis coget dapibus consumere mensas,
<verg. aen. urn:cts:latinLit:phi0690.phi003:7.126>	tum sperare domos defessus ibique memento
<verg. aen. urn:cts:latinLit:phi0690.phi003:7.127>	prima locare manu molirique aggere tecta.
<verg. aen. urn:cts:latinLit:phi0690.phi003:7.128>	Haec erat illa fames; haec nos suprema manebat,
<verg. aen. urn:cts:latinLit:phi0690.phi003:7.129>	exiliis positura modum.
<verg. aen. urn:cts:latinLit:phi0690.phi003:7.130>	Quare agite et primo laeti cum lumine solis
<verg. aen. urn:cts:latinLit:phi0690.phi003:7.131>	quae loca, quive habeant homines, ubi moenia gentis,
<verg. aen. urn:cts:latinLit:phi0690.phi003:7.132>	vestigemus et a portu diversa petamus.
<verg. aen. urn:cts:latinLit:phi0690.phi003:7.133>	Nunc pateras libate Iovi precibusque vocate
<verg. aen. urn:cts:latinLit:phi0690.phi003:7.134>	Anchisen genitorem, et vina reponite mensis."
<verg. aen. urn:cts:latinLit:phi0690.phi003:7.135>	Sic deinde effatus frondenti tempora ramo
<verg. aen. urn:cts:latinLit:phi0690.phi003:7.136>	implicat et geniumque loci primamque deorum
<verg. aen. urn:cts:latinLit:phi0690.phi003:7.137>	Tellurem nymphasque et adhuc ignota precatur
<verg. aen. urn:cts:latinLit:phi0690.phi003:7.138>	flumina, tum Noctem Noctisque orientia signa
<verg. aen. urn:cts:latinLit:phi0690.phi003:7.139>	Idaeumque Iovem Phrygiamque ex ordine matrem
<verg. aen. urn:cts:latinLit:phi0690.phi003:7.140>	invocat et duplicis caeloque ereboque parentis.
<verg. aen. urn:cts:latinLit:phi0690.phi003:7.141>	Hic pater omnipotens ter caelo clarus ab alto
<verg. aen. urn:cts:latinLit:phi0690.phi003:7.142>	intonuit radiisque ardentem lucis et auro
<verg. aen. urn:cts:latinLit:phi0690.phi003:7.143>	ipse manu quatiens ostendit ab aethere nubem.
<verg. aen. urn:cts:latinLit:phi0690.phi003:7.144>	Diditur hic subito Troiana per agmina rumor
<verg. aen. urn:cts:latinLit:phi0690.phi003:7.145>	advenisse diem, quo debita moenia condant.
<verg. aen. urn:cts:latinLit:phi0690.phi003:7.146>	Certatim instaurant epulas atque omine magno
<verg. aen. urn:cts:latinLit:phi0690.phi003:7.147>	crateras laeti statuunt et vina coronant.
<verg. aen. urn:cts:latinLit:phi0690.phi003:7.148>	Postera cum prima lustrabat lampade terras
<verg. aen. urn:cts:latinLit:phi0690.phi003:7.149>	orta dies, urbem et finis et litora gentis
<verg. aen. urn:cts:latinLit:phi0690.phi003:7.150>	diversi explorant: haec fontis stagna Numici,
<verg. aen. urn:cts:latinLit:phi0690.phi003:7.151>	hunc Thybrim fluvium, hic fortis habitare Latinos.
<verg. aen. urn:cts:latinLit:phi0690.phi003:7.152>	Tum satus Anchisa delectos ordine ab omni
<verg. aen. urn:cts:latinLit:phi0690.phi003:7.153>	centum oratores augusta ad moenia regis
<verg. aen. urn:cts:latinLit:phi0690.phi003:7.154>	ire iubet, ramis velatos Palladis omnis,
<verg. aen. urn:cts:latinLit:phi0690.phi003:7.155>	donaque ferre viro pacemque exposcere Teucris.
<verg. aen. urn:cts:latinLit:phi0690.phi003:7.156>	Haud mora, festinant iussi rapidisque feruntur
<verg. aen. urn:cts:latinLit:phi0690.phi003:7.157>	passibus. Ipse humili designat moenia fossa
<verg. aen. urn:cts:latinLit:phi0690.phi003:7.158>	moliturque locum primasque in litore sedes
<verg. aen. urn:cts:latinLit:phi0690.phi003:7.159>	castrorum in morem pinnis atque aggere cingit.
<verg. aen. urn:cts:latinLit:phi0690.phi003:7.160>	Iamque iter emensi turris ac tecta Latinorum
<verg. aen. urn:cts:latinLit:phi0690.phi003:7.161>	ardua cernebant iuvenes muroque subibant.
<verg. aen. urn:cts:latinLit:phi0690.phi003:7.162>	Ante urbem pueri et primaevo flore iuventus
<verg. aen. urn:cts:latinLit:phi0690.phi003:7.163>	exercentur equis domitantque in pulvere currus
<verg. aen. urn:cts:latinLit:phi0690.phi003:7.164>	aut acris tendunt arcus aut lenta lacertis
<verg. aen. urn:cts:latinLit:phi0690.phi003:7.165>	spicula contorquent cursuque ictuque lacessunt:
<verg. aen. urn:cts:latinLit:phi0690.phi003:7.166>	cum praevectus equo longaevi regis ad auris
<verg. aen. urn:cts:latinLit:phi0690.phi003:7.167>	nuntius ingentis ignota in veste reportat
<verg. aen. urn:cts:latinLit:phi0690.phi003:7.168>	advenisse viros. Ille intra tecta vocari
<verg. aen. urn:cts:latinLit:phi0690.phi003:7.169>	imperat et solio medius consedit avito.
<verg. aen. urn:cts:latinLit:phi0690.phi003:7.170>	Tectum augustum ingens. centum sublime columnis,
<verg. aen. urn:cts:latinLit:phi0690.phi003:7.171>	urbe fuit summa, Laurentis regia Pici,
<verg. aen. urn:cts:latinLit:phi0690.phi003:7.172>	horrendum silvis et religione parentum.
<verg. aen. urn:cts:latinLit:phi0690.phi003:7.173>	Hic sceptra accipere et primos attollere fasces
<verg. aen. urn:cts:latinLit:phi0690.phi003:7.174>	regibus omen erat, hoc illis curia templum,
<verg. aen. urn:cts:latinLit:phi0690.phi003:7.175>	hae sacris sedes epulis, hic ariete caeso
<verg. aen. urn:cts:latinLit:phi0690.phi003:7.176>	perpetuis soliti patres considere mensis.
<verg. aen. urn:cts:latinLit:phi0690.phi003:7.177>	Quin etiam veterum effigies ex ordine avorum
<verg. aen. urn:cts:latinLit:phi0690.phi003:7.178>	antiqua e cedro, Italusque paterque Sabinus
<verg. aen. urn:cts:latinLit:phi0690.phi003:7.179>	vitisator, curvam servans sub imagine falcem,
<verg. aen. urn:cts:latinLit:phi0690.phi003:7.180>	Saturnusque senex Ianique bifrontis imago
<verg. aen. urn:cts:latinLit:phi0690.phi003:7.181>	vestibulo astabant, aliique ab origine reges
<verg. aen. urn:cts:latinLit:phi0690.phi003:7.182>	Martiaque ob patriam pugnando volnera passi.
<verg. aen. urn:cts:latinLit:phi0690.phi003:7.183>	Multaque praeterea sacris in postibus arma,
<verg. aen. urn:cts:latinLit:phi0690.phi003:7.184>	captivi pendent currus curvaeque secures
<verg. aen. urn:cts:latinLit:phi0690.phi003:7.185>	et cristae capitum et portarum ingentia claustra
<verg. aen. urn:cts:latinLit:phi0690.phi003:7.186>	spiculaque clipeique ereptaque rostra carinis.
<verg. aen. urn:cts:latinLit:phi0690.phi003:7.187>	Ipse Quirinali lituo parvaque sedebat
<verg. aen. urn:cts:latinLit:phi0690.phi003:7.188>	succinctus trabea laevaque ancile gerebat
<verg. aen. urn:cts:latinLit:phi0690.phi003:7.189>	Picus, equum domitor; quem capta cupidine coniunx
<verg. aen. urn:cts:latinLit:phi0690.phi003:7.190>	aurea percussum virga versumque venenis
<verg. aen. urn:cts:latinLit:phi0690.phi003:7.191>	fecit avem Circe sparsitque coloribus alas.
<verg. aen. urn:cts:latinLit:phi0690.phi003:7.192>	Tali intus templo divom patriaque Latinus
<verg. aen. urn:cts:latinLit:phi0690.phi003:7.193>	sede sedens Teucros ad sese in tecta vocavit,
<verg. aen. urn:cts:latinLit:phi0690.phi003:7.194>	atque haec ingressis placido prior edidit ore:
<verg. aen. urn:cts:latinLit:phi0690.phi003:7.195>	"Dicite, Dardanidae (neque enim nescimus et urbem
<verg. aen. urn:cts:latinLit:phi0690.phi003:7.196>	et genus, auditique advertitis aequore cursum),
<verg. aen. urn:cts:latinLit:phi0690.phi003:7.197>	quid petitis ? Quae causa rates aut cuius egentis
<verg. aen. urn:cts:latinLit:phi0690.phi003:7.198>	litus ad Ausonium tot per vada caerula vexit?
<verg. aen. urn:cts:latinLit:phi0690.phi003:7.199>	Sive errore viae seu tempestatibus acti,
<verg. aen. urn:cts:latinLit:phi0690.phi003:7.200>	qualia multa mari nautae patiuntur in alto,
<verg. aen. urn:cts:latinLit:phi0690.phi003:7.201>	fluminis intrastis ripas portuque sedetis,
<verg. aen. urn:cts:latinLit:phi0690.phi003:7.202>	ne fugite hospitium neve ignorate Latinos
<verg. aen. urn:cts:latinLit:phi0690.phi003:7.203>	Saturni gentem, haud vinclo nec legibus aequam,
<verg. aen. urn:cts:latinLit:phi0690.phi003:7.204>	sponte sua veterisque dei se more tenentem.
<verg. aen. urn:cts:latinLit:phi0690.phi003:7.205>	Atque equidem memini (fama est obscurior annis)
<verg. aen. urn:cts:latinLit:phi0690.phi003:7.206>	Auruncos ita ferre senes, his ortus ut agris
<verg. aen. urn:cts:latinLit:phi0690.phi003:7.207>	Dardanus Idaeas Phrygiae penetravit ad urbes
<verg. aen. urn:cts:latinLit:phi0690.phi003:7.208>	Threiciamque Samum, quae nunc Samothracia fertur.
<verg. aen. urn:cts:latinLit:phi0690.phi003:7.209>	Hinc illum, Corythi Tyrrhena ab sede profectum,
<verg. aen. urn:cts:latinLit:phi0690.phi003:7.210>	aurea nunc solio stellantis regia caeli
<verg. aen. urn:cts:latinLit:phi0690.phi003:7.211>	accipit et numerum divorum altaribus auget."
<verg. aen. urn:cts:latinLit:phi0690.phi003:7.212>	Dixerat, et dicta Ilioneus sic voce secutus:
<verg. aen. urn:cts:latinLit:phi0690.phi003:7.213>	"Rex, genus egregium Fauni, nec fluctibus actos,
<verg. aen. urn:cts:latinLit:phi0690.phi003:7.214>	atra subegit hiemps vestris succedere terris
<verg. aen. urn:cts:latinLit:phi0690.phi003:7.215>	nec sidus regione viae litusve fefellit:
<verg. aen. urn:cts:latinLit:phi0690.phi003:7.216>	consilio hanc omnes animisque volentibus urbem,
<verg. aen. urn:cts:latinLit:phi0690.phi003:7.217>	adferimur, pulsi regnis, quae maxima quondam
<verg. aen. urn:cts:latinLit:phi0690.phi003:7.218>	extremo veniens Sol aspiciebat Olympo.
<verg. aen. urn:cts:latinLit:phi0690.phi003:7.219>	Ab Iove principium generis, Iove Dardana pubes
<verg. aen. urn:cts:latinLit:phi0690.phi003:7.220>	gaudet avo, rex ipse Iovis de gente suprema,
<verg. aen. urn:cts:latinLit:phi0690.phi003:7.221>	Troius Aeneas, tua nos ad limina misit.
<verg. aen. urn:cts:latinLit:phi0690.phi003:7.222>	Quanta per Idaeos saevis effusa Mycenis
<verg. aen. urn:cts:latinLit:phi0690.phi003:7.223>	tempestas ierit campos, quibus actus uterque
<verg. aen. urn:cts:latinLit:phi0690.phi003:7.224>	Europae atque Asiae fatis concurrerit orbis,
<verg. aen. urn:cts:latinLit:phi0690.phi003:7.225>	audiit et siquem tellus extrema refuso
<verg. aen. urn:cts:latinLit:phi0690.phi003:7.226>	summovet oceano et siquem extenta plagarum
<verg. aen. urn:cts:latinLit:phi0690.phi003:7.227>	quattuor in medio dirimit plaga solis iniqui.
<verg. aen. urn:cts:latinLit:phi0690.phi003:7.228>	Diluvio ex illo tot vasta per aequora vecti
<verg. aen. urn:cts:latinLit:phi0690.phi003:7.229>	dis sedem exiguam patriis litusque rogamus
<verg. aen. urn:cts:latinLit:phi0690.phi003:7.230>	innocuum et cunctis undamque auramque patentem.
<verg. aen. urn:cts:latinLit:phi0690.phi003:7.231>	Non erimus regno indecores, nec vestra feretur
<verg. aen. urn:cts:latinLit:phi0690.phi003:7.232>	fama levis tantique abolescet gratia facti,
<verg. aen. urn:cts:latinLit:phi0690.phi003:7.233>	nec Troiam Ausonios gremio excepisse pigebit.
<verg. aen. urn:cts:latinLit:phi0690.phi003:7.234>	Fata per Aeneae iuro dextramque potentem
<verg. aen. urn:cts:latinLit:phi0690.phi003:7.235>	sive fide seu quis bello est expertus et armis:
<verg. aen. urn:cts:latinLit:phi0690.phi003:7.236>	multi nos populi, multae (ne temne, quod ultro
<verg. aen. urn:cts:latinLit:phi0690.phi003:7.237>	praeferimus manibus vittas ac verba precantia)
<verg. aen. urn:cts:latinLit:phi0690.phi003:7.238>	et petiere sibi et voluere adiungere gentes;
<verg. aen. urn:cts:latinLit:phi0690.phi003:7.239>	sed nos fata deum vestras exquirere terras
<verg. aen. urn:cts:latinLit:phi0690.phi003:7.240>	imperiis egere suis. Hinc Dardanus ortus;
<verg. aen. urn:cts:latinLit:phi0690.phi003:7.241>	huc repetit iussisque ingentibus urguet Apollo
<verg. aen. urn:cts:latinLit:phi0690.phi003:7.242>	Tyrrhenum ad Thybrim et fontis vada sacra Numici.
<verg. aen. urn:cts:latinLit:phi0690.phi003:7.243>	Dat tibi praeterea fortunae parva prioris
<verg. aen. urn:cts:latinLit:phi0690.phi003:7.244>	munera, reliquias Troia ex ardente receptas.
<verg. aen. urn:cts:latinLit:phi0690.phi003:7.245>	Hoc pater Anchises auro libabat ad aras;
<verg. aen. urn:cts:latinLit:phi0690.phi003:7.246>	hoc Priami gestamen erat, cum iura vocatis
<verg. aen. urn:cts:latinLit:phi0690.phi003:7.247>	more daret populis, sceptrumque sacerque tiaras
<verg. aen. urn:cts:latinLit:phi0690.phi003:7.248>	Iliadumque labor vestes."
<verg. aen. urn:cts:latinLit:phi0690.phi003:7.249>	Talibus Ilionei dictis defixa Latinus
<verg. aen. urn:cts:latinLit:phi0690.phi003:7.250>	obtutu tenet ora soloque immobilis haeret
<verg. aen. urn:cts:latinLit:phi0690.phi003:7.251>	intentos volvens oculos. Nec purpura regem
<verg. aen. urn:cts:latinLit:phi0690.phi003:7.252>	picta movet nec sceptra movent Priameia tantum,
<verg. aen. urn:cts:latinLit:phi0690.phi003:7.253>	quantum in conubio natae thalamoque moratur,
<verg. aen. urn:cts:latinLit:phi0690.phi003:7.254>	et veteris Fauni voluit sub pectore sortem,
<verg. aen. urn:cts:latinLit:phi0690.phi003:7.255>	hunc illum fatis externa ab sede profectum
<verg. aen. urn:cts:latinLit:phi0690.phi003:7.256>	portendi generum paribusque in regna vocari
<verg. aen. urn:cts:latinLit:phi0690.phi003:7.257>	auspiciis, huic progeniem virtute futuram
<verg. aen. urn:cts:latinLit:phi0690.phi003:7.258>	egregiam et totum quae viribus occupet orbem.
<verg. aen. urn:cts:latinLit:phi0690.phi003:7.259>	tandem laetus ait: "Di nostra incepta secundent
<verg. aen. urn:cts:latinLit:phi0690.phi003:7.260>	auguriumque suum; dabitur, Troiane, quod optas,
<verg. aen. urn:cts:latinLit:phi0690.phi003:7.261>	mullera nec sperno. Non vobis rege Latino
<verg. aen. urn:cts:latinLit:phi0690.phi003:7.262>	divitis uber agri Troiaeve opulentia deerit.
<verg. aen. urn:cts:latinLit:phi0690.phi003:7.263>	Ipse modo Aeneas, nostri si tanta cupido est,
<verg. aen. urn:cts:latinLit:phi0690.phi003:7.264>	si iungi hospitio properat sociusque vocari,
<verg. aen. urn:cts:latinLit:phi0690.phi003:7.265>	adveniat voltus neve exhorrescat amicos:
<verg. aen. urn:cts:latinLit:phi0690.phi003:7.266>	illi pacis erit dextram tetigisse tyranni.
<verg. aen. urn:cts:latinLit:phi0690.phi003:7.267>	vos contra regi mea nunc mandata referte.
<verg. aen. urn:cts:latinLit:phi0690.phi003:7.268>	Est mihi nata, viro gentis quam iungere nostrae
<verg. aen. urn:cts:latinLit:phi0690.phi003:7.269>	non patrio ex adyto sortes, non plurima caelo
<verg. aen. urn:cts:latinLit:phi0690.phi003:7.270>	monstra sinunt: generos externis adfore ab oris,
<verg. aen. urn:cts:latinLit:phi0690.phi003:7.271>	hoc Latio restare canunt, qui sanguine nostrum
<verg. aen. urn:cts:latinLit:phi0690.phi003:7.272>	nomen in astra ferant. Hunc illum poscere fata
<verg. aen. urn:cts:latinLit:phi0690.phi003:7.273>	et reor et, siquid veri mens augurat, opto."
<verg. aen. urn:cts:latinLit:phi0690.phi003:7.274>	haec effatus equos numero pater eligit omni
<verg. aen. urn:cts:latinLit:phi0690.phi003:7.275>	(stabant ter centum nitidi in praesaepibus altis):
<verg. aen. urn:cts:latinLit:phi0690.phi003:7.276>	omnibus extemplo Teucris iubet ordine duci
<verg. aen. urn:cts:latinLit:phi0690.phi003:7.277>	instratos ostro alipedes pictisque tapetis;
<verg. aen. urn:cts:latinLit:phi0690.phi003:7.278>	aurea pectoribus demissa monilia pendent,
<verg. aen. urn:cts:latinLit:phi0690.phi003:7.279>	tecti auro fulvum mandunt sub dentibus aurum;
<verg. aen. urn:cts:latinLit:phi0690.phi003:7.280>	absenti Aeneae currunt geminosque iugalis
<verg. aen. urn:cts:latinLit:phi0690.phi003:7.281>	semine ab aetherio, spirantis naribus ignem,
<verg. aen. urn:cts:latinLit:phi0690.phi003:7.282>	illorum de gente, patri quos daedala Circe
<verg. aen. urn:cts:latinLit:phi0690.phi003:7.283>	supposita de matre nothos furata creavit.
<verg. aen. urn:cts:latinLit:phi0690.phi003:7.284>	Talibus Aeneadae donis dictisque Latini
<verg. aen. urn:cts:latinLit:phi0690.phi003:7.285>	sublimes in equis redeunt pacemque reportant.
<verg. aen. urn:cts:latinLit:phi0690.phi003:7.286>	Ecce autem Inachiis sese referebat ab Argis
<verg. aen. urn:cts:latinLit:phi0690.phi003:7.287>	saeva Iovis coniunx aurasque invecta tenebat,
<verg. aen. urn:cts:latinLit:phi0690.phi003:7.288>	et laetum Aenean classemque ex aethere longe
<verg. aen. urn:cts:latinLit:phi0690.phi003:7.289>	Dardaniam Siculo prospexit ab usque Pachyno.
<verg. aen. urn:cts:latinLit:phi0690.phi003:7.290>	moliri iam tecta videt, iam fidere terrae,
<verg. aen. urn:cts:latinLit:phi0690.phi003:7.291>	deseruisse rates: stetit acri fixa dolore.
<verg. aen. urn:cts:latinLit:phi0690.phi003:7.292>	Tum quassans caput haec effundit pectore dicta:
<verg. aen. urn:cts:latinLit:phi0690.phi003:7.293>	"Heu stirpem invisam et fatis contraria nostris
<verg. aen. urn:cts:latinLit:phi0690.phi003:7.294>	fata Phrygum ! Num Sigeis occumbere campis,
<verg. aen. urn:cts:latinLit:phi0690.phi003:7.295>	num capti potuere capi, num incensa cremavit
<verg. aen. urn:cts:latinLit:phi0690.phi003:7.296>	Troia viros ? Medias acies mediosque per ignis
<verg. aen. urn:cts:latinLit:phi0690.phi003:7.297>	invenere viam. At, credo, mea numina tandem
<verg. aen. urn:cts:latinLit:phi0690.phi003:7.298>	fessa iacent odiis aut exsaturata quievi.
<verg. aen. urn:cts:latinLit:phi0690.phi003:7.299>	Quin etiam patria excussos infesta per undas
<verg. aen. urn:cts:latinLit:phi0690.phi003:7.300>	ausa sequi et profugis toto me opponere ponto !
<verg. aen. urn:cts:latinLit:phi0690.phi003:7.301>	Absumptae in Teucros vires caelique marisque.
<verg. aen. urn:cts:latinLit:phi0690.phi003:7.302>	Quid Syrtes aut Scylla mihi, quid vasta Charybdis
<verg. aen. urn:cts:latinLit:phi0690.phi003:7.303>	profuit? Optato conduntur Thybridis alveo,
<verg. aen. urn:cts:latinLit:phi0690.phi003:7.304>	securi pelagi atque mei. Mars perdere gentem
<verg. aen. urn:cts:latinLit:phi0690.phi003:7.305>	immanem Lapithum valuit, concessit in iras
<verg. aen. urn:cts:latinLit:phi0690.phi003:7.306>	ipse deum antiquam genitor Calydona Dianae,
<verg. aen. urn:cts:latinLit:phi0690.phi003:7.307>	quod scelus aut Lapithis tantum aut Calydona merentem?
<verg. aen. urn:cts:latinLit:phi0690.phi003:7.308>	Ast ego magna Iovis coniunx, nil linquere inausum
<verg. aen. urn:cts:latinLit:phi0690.phi003:7.309>	quae potui infelix, quae memet in omnia verti,
<verg. aen. urn:cts:latinLit:phi0690.phi003:7.310>	vincor ab Aenea. Quod si mea numina non sunt
<verg. aen. urn:cts:latinLit:phi0690.phi003:7.311>	magna satis, dubitem haud equidem implorare quod usquam est:
<verg. aen. urn:cts:latinLit:phi0690.phi003:7.312>	flectere si nequeo superos, Acheronta movebo.
<verg. aen. urn:cts:latinLit:phi0690.phi003:7.313>	Non dabitur regnis, esto, prohibere Latinis,
<verg. aen. urn:cts:latinLit:phi0690.phi003:7.314>	atque immota manet fatis Lavinia coniunx:
<verg. aen. urn:cts:latinLit:phi0690.phi003:7.315>	at trahere atque moras tantis licet addere rebus,
<verg. aen. urn:cts:latinLit:phi0690.phi003:7.316>	at licet amborum populos exscindere regum.
<verg. aen. urn:cts:latinLit:phi0690.phi003:7.317>	Hac gener atque socer coeant mercede suorum:
<verg. aen. urn:cts:latinLit:phi0690.phi003:7.318>	sanguine Troiano et Rutulo dotabere, virgo,
<verg. aen. urn:cts:latinLit:phi0690.phi003:7.319>	et Bellona manet te pronuba. Nec face tantum
<verg. aen. urn:cts:latinLit:phi0690.phi003:7.320>	Cisseis praegnans ignis enixa iugalis
<verg. aen. urn:cts:latinLit:phi0690.phi003:7.321>	quin idem Veneri partus suus et Paris alter
<verg. aen. urn:cts:latinLit:phi0690.phi003:7.322>	funestaeque iterum recidiva in Pergama taedae."
<verg. aen. urn:cts:latinLit:phi0690.phi003:7.323>	Haec ubi dicta dedit, terras Horrenda petivit:
<verg. aen. urn:cts:latinLit:phi0690.phi003:7.324>	luctificam Allecto dirarum ab sede dearum
<verg. aen. urn:cts:latinLit:phi0690.phi003:7.325>	infernisque ciet tenebris, cui tristia bella
<verg. aen. urn:cts:latinLit:phi0690.phi003:7.326>	iraeque insidiaeque et crimina noxia cordi.
<verg. aen. urn:cts:latinLit:phi0690.phi003:7.327>	Odit et ipse pater Pluton, odere sorores
<verg. aen. urn:cts:latinLit:phi0690.phi003:7.328>	Tartareae monstrum: tot sese vertit in ora,
<verg. aen. urn:cts:latinLit:phi0690.phi003:7.329>	tam saevae facies, tot pullulat atra colubris.
<verg. aen. urn:cts:latinLit:phi0690.phi003:7.330>	Quam Iuno his acuit verbis ac talia fatur:
<verg. aen. urn:cts:latinLit:phi0690.phi003:7.331>	"Hunc mihi da proprium, virgo sata Nocte, laborem,
<verg. aen. urn:cts:latinLit:phi0690.phi003:7.332>	hanc operam, ne noster honos infractave cedat
<verg. aen. urn:cts:latinLit:phi0690.phi003:7.333>	fama loco, neu conubiis ambire Latinum
<verg. aen. urn:cts:latinLit:phi0690.phi003:7.334>	Aeneadae possint Italosve obsidere finis.
<verg. aen. urn:cts:latinLit:phi0690.phi003:7.335>	Tu potes unanimos armare in proelia fratres
<verg. aen. urn:cts:latinLit:phi0690.phi003:7.336>	atque odiis versare domos, tu verbera tectis
<verg. aen. urn:cts:latinLit:phi0690.phi003:7.337>	funereasque inferre faces, tibi nomina mille,
<verg. aen. urn:cts:latinLit:phi0690.phi003:7.338>	mille nocendi artes. Fecundum concute pectus,
<verg. aen. urn:cts:latinLit:phi0690.phi003:7.339>	disice compositam pacem, sere crimina belli:
<verg. aen. urn:cts:latinLit:phi0690.phi003:7.340>	arma velit poscatque simul rapiatque inventus."
<verg. aen. urn:cts:latinLit:phi0690.phi003:7.341>	Exin Gorgoneis Allecto infecta venenis
<verg. aen. urn:cts:latinLit:phi0690.phi003:7.342>	principio Latium et Laurentis tecta tyranni
<verg. aen. urn:cts:latinLit:phi0690.phi003:7.343>	celsa petit tacitumque obsedit limen Amatae,
<verg. aen. urn:cts:latinLit:phi0690.phi003:7.344>	quam super adventu Teucrum Turnique hymenaeis
<verg. aen. urn:cts:latinLit:phi0690.phi003:7.345>	femineae ardentem curaeque iraeque coquebant.
<verg. aen. urn:cts:latinLit:phi0690.phi003:7.346>	Huic dea caeruleis unum de crinibus anguem
<verg. aen. urn:cts:latinLit:phi0690.phi003:7.347>	conicit inque sinum praecordia ad intuma subdit,
<verg. aen. urn:cts:latinLit:phi0690.phi003:7.348>	quo furibunda domum monstro permisceat omnem.
<verg. aen. urn:cts:latinLit:phi0690.phi003:7.349>	Ille inter vestes et levia pectora lapsus
<verg. aen. urn:cts:latinLit:phi0690.phi003:7.350>	volvitur attactu nullo fallitque furentem,
<verg. aen. urn:cts:latinLit:phi0690.phi003:7.351>	vipeream inspirans animam: fit tortile collo
<verg. aen. urn:cts:latinLit:phi0690.phi003:7.352>	aurum ingens coluber, fit longae taenia vittae
<verg. aen. urn:cts:latinLit:phi0690.phi003:7.353>	innectitque comas, et membris lubricus errat.
<verg. aen. urn:cts:latinLit:phi0690.phi003:7.354>	Ac dum prima lues udo sublapsa veneno
<verg. aen. urn:cts:latinLit:phi0690.phi003:7.355>	pertemptat sensus atque ossibus implicat ignem
<verg. aen. urn:cts:latinLit:phi0690.phi003:7.356>	necdum animus toto percepit pectore flammam,
<verg. aen. urn:cts:latinLit:phi0690.phi003:7.357>	mollius et solito matrum de more locuta est,
<verg. aen. urn:cts:latinLit:phi0690.phi003:7.358>	multa super nata lacrimans Phrygiisque hymenaeis:
<verg. aen. urn:cts:latinLit:phi0690.phi003:7.359>	"Exsulibusne datur ducenda Lavinia Teucris,
<verg. aen. urn:cts:latinLit:phi0690.phi003:7.360>	O genitor, nec te miseret gnataeque tuique ?
<verg. aen. urn:cts:latinLit:phi0690.phi003:7.361>	Nec matris miseret, quam primo aquilone relinquet
<verg. aen. urn:cts:latinLit:phi0690.phi003:7.362>	perfidus alta petens abducta virgine praedo?
<verg. aen. urn:cts:latinLit:phi0690.phi003:7.363>	An non sic Phrygius penetrat Lacedaemona pastor
<verg. aen. urn:cts:latinLit:phi0690.phi003:7.364>	Ledaeamque Helenam Troianas vexit ad urbes ?
<verg. aen. urn:cts:latinLit:phi0690.phi003:7.365>	Quid tua sancta fides, quid cura antiqua tuorum
<verg. aen. urn:cts:latinLit:phi0690.phi003:7.366>	et consanguineo totiens data dextera Turno?
<verg. aen. urn:cts:latinLit:phi0690.phi003:7.367>	Si gener externa petitur de gente Latinis
<verg. aen. urn:cts:latinLit:phi0690.phi003:7.368>	idque sedet Faunique premunt te iussa parentis,
<verg. aen. urn:cts:latinLit:phi0690.phi003:7.369>	omnem equidem sceptris terram quae libera nostris
<verg. aen. urn:cts:latinLit:phi0690.phi003:7.370>	dissidet, externam reor et sic dicere divos.
<verg. aen. urn:cts:latinLit:phi0690.phi003:7.371>	Et Turno, si prima domus repetatur origo,
<verg. aen. urn:cts:latinLit:phi0690.phi003:7.372>	Inachus Acrisiusque patres mediaeque Mycenae."
<verg. aen. urn:cts:latinLit:phi0690.phi003:7.373>	His ubi nequiquam dictis experta Latinum
<verg. aen. urn:cts:latinLit:phi0690.phi003:7.374>	contra stare videt penitusque in viscera lapsum
<verg. aen. urn:cts:latinLit:phi0690.phi003:7.375>	serpentis furiale malum totamque pererrat,
<verg. aen. urn:cts:latinLit:phi0690.phi003:7.376>	tum vero infelix, ingentibus excita monstris,
<verg. aen. urn:cts:latinLit:phi0690.phi003:7.377>	immensam sine more furit lymphata per urbem.
<verg. aen. urn:cts:latinLit:phi0690.phi003:7.378>	Ceu quondam torto volitans sub verbere turbo,
<verg. aen. urn:cts:latinLit:phi0690.phi003:7.379>	quem pueri magno in gyro vacua atria circum
<verg. aen. urn:cts:latinLit:phi0690.phi003:7.380>	intenti ludo exercent; ille actus habena
<verg. aen. urn:cts:latinLit:phi0690.phi003:7.381>	curvatis fertur spatiis; stupet inscia supra
<verg. aen. urn:cts:latinLit:phi0690.phi003:7.382>	inpubesque manus, mirata volubile buxum;
<verg. aen. urn:cts:latinLit:phi0690.phi003:7.383>	dant animos plagae: non cursu segnior illo
<verg. aen. urn:cts:latinLit:phi0690.phi003:7.384>	per medias urbes agitur populosque feroces.
<verg. aen. urn:cts:latinLit:phi0690.phi003:7.385>	Quin etiam in silvas, simulato numine Bacchi,
<verg. aen. urn:cts:latinLit:phi0690.phi003:7.386>	maius adorta nefas maioremque orsa furorem
<verg. aen. urn:cts:latinLit:phi0690.phi003:7.387>	evolat et natam frondosis montibus abdit,
<verg. aen. urn:cts:latinLit:phi0690.phi003:7.388>	quo thalamum eripiat Teucris taedasque moretur,
<verg. aen. urn:cts:latinLit:phi0690.phi003:7.389>	Euhoe Bacche, fremens, solum te virgine dignum
<verg. aen. urn:cts:latinLit:phi0690.phi003:7.390>	vociferans, etenim mollis tibi sumere thyrsos,
<verg. aen. urn:cts:latinLit:phi0690.phi003:7.391>	te lustrare choro, sacrum tibi pascere crinem.
<verg. aen. urn:cts:latinLit:phi0690.phi003:7.392>	Fama volat, furiisque accensas pectore matres
<verg. aen. urn:cts:latinLit:phi0690.phi003:7.393>	idem omnis simul ardor agit nova quaerere tecta:
<verg. aen. urn:cts:latinLit:phi0690.phi003:7.394>	deseruere domos, ventis dant colla comasque,
<verg. aen. urn:cts:latinLit:phi0690.phi003:7.395>	ast aliae tremulis ululatibus aethera complent,
<verg. aen. urn:cts:latinLit:phi0690.phi003:7.396>	pampineasque gerunt incinctae pellibus hastas;
<verg. aen. urn:cts:latinLit:phi0690.phi003:7.397>	ipsa inter medias flagrantem fervida pinum
<verg. aen. urn:cts:latinLit:phi0690.phi003:7.398>	sustinet ac natae Turnique canit hymenaeos,
<verg. aen. urn:cts:latinLit:phi0690.phi003:7.399>	sanguineam torquens aciem, torvumque repente
<verg. aen. urn:cts:latinLit:phi0690.phi003:7.400>	clamat: "Io matres, audite, ubi quaeque, Latinae:
<verg. aen. urn:cts:latinLit:phi0690.phi003:7.401>	Siqua piis animis manet infelicis Amatae
<verg. aen. urn:cts:latinLit:phi0690.phi003:7.402>	gratia, si iuris materni cura remordet,
<verg. aen. urn:cts:latinLit:phi0690.phi003:7.403>	solvite crinalis vittas, capite orgia mecum."
<verg. aen. urn:cts:latinLit:phi0690.phi003:7.404>	Talem inter silvas, inter deserta ferarum,
<verg. aen. urn:cts:latinLit:phi0690.phi003:7.405>	reginam Allecto stimulis agit undique Bacchi.
<verg. aen. urn:cts:latinLit:phi0690.phi003:7.406>	Postquam visa satis primos acuisse furores
<verg. aen. urn:cts:latinLit:phi0690.phi003:7.407>	consiliumque omnemque domum vertisse Latini,
<verg. aen. urn:cts:latinLit:phi0690.phi003:7.408>	protinus hinc fuscis tristis dea tollitur alis
<verg. aen. urn:cts:latinLit:phi0690.phi003:7.409>	audacis Rutuli ad muros, quam dicitur urbem
<verg. aen. urn:cts:latinLit:phi0690.phi003:7.410>	Acrisioneis Danae fundasse colonis,
<verg. aen. urn:cts:latinLit:phi0690.phi003:7.411>	praecipiti delata noto. Locus Ardea quondam
<verg. aen. urn:cts:latinLit:phi0690.phi003:7.412>	dictus avis, et nunc magnum manet Ardea nomen,
<verg. aen. urn:cts:latinLit:phi0690.phi003:7.413>	sed fortuna fuit; tectis hic Turnus in altis
<verg. aen. urn:cts:latinLit:phi0690.phi003:7.414>	iam mediam nigra carpebat nocte quietem.
<verg. aen. urn:cts:latinLit:phi0690.phi003:7.415>	Allecto torvam faciem et furialia membra
<verg. aen. urn:cts:latinLit:phi0690.phi003:7.416>	exuit, in vultus sese transformat anilis;
<verg. aen. urn:cts:latinLit:phi0690.phi003:7.417>	et frontem obscenam rugis arat, induit albos
<verg. aen. urn:cts:latinLit:phi0690.phi003:7.418>	cum vitta crinis, tum ramum innectit olivae;
<verg. aen. urn:cts:latinLit:phi0690.phi003:7.419>	fit Calybe Iunonis anus templique sacerdos
<verg. aen. urn:cts:latinLit:phi0690.phi003:7.420>	et iuveni ante oculos his se cum vocibus offert:
<verg. aen. urn:cts:latinLit:phi0690.phi003:7.421>	"Turne, tot incassum fusos patiere labores
<verg. aen. urn:cts:latinLit:phi0690.phi003:7.422>	et tua Dardaniis transcribi sceptra colonis?
<verg. aen. urn:cts:latinLit:phi0690.phi003:7.423>	Rex tibi coniugium et quaesitas sanguine dotes
<verg. aen. urn:cts:latinLit:phi0690.phi003:7.424>	abnegat, externusque in regnum quaeritur heres.
<verg. aen. urn:cts:latinLit:phi0690.phi003:7.425>	I nunc, ingratis offer te, inrise, periclis;
<verg. aen. urn:cts:latinLit:phi0690.phi003:7.426>	Tyrrhenas, i, sterne acies; tege pace Latinos.
<verg. aen. urn:cts:latinLit:phi0690.phi003:7.427>	Haec adeo tibi me, placida cum nocte iaceres,
<verg. aen. urn:cts:latinLit:phi0690.phi003:7.428>	ipsa palam fari omnipotens Saturnia iussit.
<verg. aen. urn:cts:latinLit:phi0690.phi003:7.429>	Quare age et armari pubem portisque moveri
<verg. aen. urn:cts:latinLit:phi0690.phi003:7.430>	laetus in arma para, et Phrygios qui flumine pulchro
<verg. aen. urn:cts:latinLit:phi0690.phi003:7.431>	consedere duces pictasque exure carinas.
<verg. aen. urn:cts:latinLit:phi0690.phi003:7.432>	Caelestum vis magna iubet.  Rex ipse Latinus,
<verg. aen. urn:cts:latinLit:phi0690.phi003:7.433>	ni dare coniugium et dicto parere fatetur,
<verg. aen. urn:cts:latinLit:phi0690.phi003:7.434>	sentiat et tandem Turnum experiatur in armis."
<verg. aen. urn:cts:latinLit:phi0690.phi003:7.435>	Hic iuvenis vatem inridens sic orsa vicissim
<verg. aen. urn:cts:latinLit:phi0690.phi003:7.436>	ore refert: "Classis invectas Thybridis undam
<verg. aen. urn:cts:latinLit:phi0690.phi003:7.437>	non, ut rere, meas effugit nuntius auris.
<verg. aen. urn:cts:latinLit:phi0690.phi003:7.438>	Ne tantos mihi finge metus; nec regia Iuno
<verg. aen. urn:cts:latinLit:phi0690.phi003:7.439>	inmemor est nostri.
<verg. aen. urn:cts:latinLit:phi0690.phi003:7.440>	Sed te victa situ verique effeta senectus,
<verg. aen. urn:cts:latinLit:phi0690.phi003:7.441>	o mater, curis nequiquam exercet et arma
<verg. aen. urn:cts:latinLit:phi0690.phi003:7.442>	regum inter falsa vatem formidine ludit.
<verg. aen. urn:cts:latinLit:phi0690.phi003:7.443>	Cura tibi divom effigies et templa tueri:
<verg. aen. urn:cts:latinLit:phi0690.phi003:7.444>	bella viri pacemque gerent, quis bella gerenda."
<verg. aen. urn:cts:latinLit:phi0690.phi003:7.445>	Talibus Allecto dictis exarsit in iras,
<verg. aen. urn:cts:latinLit:phi0690.phi003:7.446>	at iuveni oranti subitus tremor occupat artus,
<verg. aen. urn:cts:latinLit:phi0690.phi003:7.447>	deriguere oculi: tot Erinys sibilat hydris
<verg. aen. urn:cts:latinLit:phi0690.phi003:7.448>	tantaque se facies aperit; tum flammea torquens
<verg. aen. urn:cts:latinLit:phi0690.phi003:7.449>	lumina cunctantem et quaerentem dicere plura
<verg. aen. urn:cts:latinLit:phi0690.phi003:7.450>	reppulit et geminos erexit crinibus anguis
<verg. aen. urn:cts:latinLit:phi0690.phi003:7.451>	verberaque insonuit rabidoque haec addidit ore:
<verg. aen. urn:cts:latinLit:phi0690.phi003:7.452>	"En ego victa situ, quam veri effeta senectus
<verg. aen. urn:cts:latinLit:phi0690.phi003:7.453>	arma inter regum falsa formidine ludit.
<verg. aen. urn:cts:latinLit:phi0690.phi003:7.454>	Respice ad haec: adsum dirarum ab sede sororum,
<verg. aen. urn:cts:latinLit:phi0690.phi003:7.455>	bella manu letumque gero."
<verg. aen. urn:cts:latinLit:phi0690.phi003:7.456>	Sic effata facem iuveni coniecit et atro
<verg. aen. urn:cts:latinLit:phi0690.phi003:7.457>	lumine fumantis fixit sub pectore taedas.
<verg. aen. urn:cts:latinLit:phi0690.phi003:7.458>	Olli somnum ingens rumpit pavor, ossaque et artus
<verg. aen. urn:cts:latinLit:phi0690.phi003:7.459>	perfundit toto proruptus corpore sudor;
<verg. aen. urn:cts:latinLit:phi0690.phi003:7.460>	arma amens fremit, arma toro tectisque requirit;
<verg. aen. urn:cts:latinLit:phi0690.phi003:7.461>	saevit amor ferri et scelerata insania belli,
<verg. aen. urn:cts:latinLit:phi0690.phi003:7.462>	ira super: magno veluti cum flamma sonore
<verg. aen. urn:cts:latinLit:phi0690.phi003:7.463>	virgea suggeritur costis undantis ani
<verg. aen. urn:cts:latinLit:phi0690.phi003:7.464>	exsultantque aestu latices, furit intus aqua
<verg. aen. urn:cts:latinLit:phi0690.phi003:7.465>	fumidus atque alte spumis exuberat amnis,
<verg. aen. urn:cts:latinLit:phi0690.phi003:7.466>	nec iam se capit unda, volat vapor ater ad auras.
<verg. aen. urn:cts:latinLit:phi0690.phi003:7.467>	Ergo iter ad regem polluta pace Latinum
<verg. aen. urn:cts:latinLit:phi0690.phi003:7.468>	indicit primis iuvenum et iubet arma parari,
<verg. aen. urn:cts:latinLit:phi0690.phi003:7.469>	tutari Italiam, detrudere finibus hostem:
<verg. aen. urn:cts:latinLit:phi0690.phi003:7.470>	se satis ambobus Teucrisque venire Latinisque.
<verg. aen. urn:cts:latinLit:phi0690.phi003:7.471>	Haec ubi dicta dedit divosque in vota vocavit,
<verg. aen. urn:cts:latinLit:phi0690.phi003:7.472>	certatim sese Rutuli exhortantur in arma:
<verg. aen. urn:cts:latinLit:phi0690.phi003:7.473>	hunc decus egregium formae movet atque iuventae,
<verg. aen. urn:cts:latinLit:phi0690.phi003:7.474>	hunc atavi reges, hunc claris dextera factis.
<verg. aen. urn:cts:latinLit:phi0690.phi003:7.475>	Dum Turnus Rutulos animis audacibus implet,
<verg. aen. urn:cts:latinLit:phi0690.phi003:7.476>	Allecto in Teucros Stygiis se concitat alis,
<verg. aen. urn:cts:latinLit:phi0690.phi003:7.477>	arte nova speculata locum, quo litore pulcher
<verg. aen. urn:cts:latinLit:phi0690.phi003:7.478>	insidiis cursuque feras agitabat Iulus.
<verg. aen. urn:cts:latinLit:phi0690.phi003:7.479>	Hic subitam canibus rabiem Cocytia virgo
<verg. aen. urn:cts:latinLit:phi0690.phi003:7.480>	obicit et noto naris contingit odore,
<verg. aen. urn:cts:latinLit:phi0690.phi003:7.481>	ut cervum ardentes agerent; quae prima laborum
<verg. aen. urn:cts:latinLit:phi0690.phi003:7.482>	causa fuit belloque animos accendit agrestis.
<verg. aen. urn:cts:latinLit:phi0690.phi003:7.483>	Cervus erat forma praestanti et cornibus ingens,
<verg. aen. urn:cts:latinLit:phi0690.phi003:7.484>	Tyrrhidae pueri quem matris ab ubere raptum
<verg. aen. urn:cts:latinLit:phi0690.phi003:7.485>	nutribant Tyrrhusque pater, cui regia parent
<verg. aen. urn:cts:latinLit:phi0690.phi003:7.486>	armenta et late custodia credita campi.
<verg. aen. urn:cts:latinLit:phi0690.phi003:7.487>	Adsuetum imperiis soror omni Silvia cura
<verg. aen. urn:cts:latinLit:phi0690.phi003:7.488>	mollibus intexens ornabat cornua sertis
<verg. aen. urn:cts:latinLit:phi0690.phi003:7.489>	pectebatque ferum puroque in fonte lavabat.
<verg. aen. urn:cts:latinLit:phi0690.phi003:7.490>	Ille, manum patiens mensaeque adsuetus erili,
<verg. aen. urn:cts:latinLit:phi0690.phi003:7.491>	errabat silvis rursusque ad limina nota
<verg. aen. urn:cts:latinLit:phi0690.phi003:7.492>	ipse domum sera quamvis se nocte ferebat.
<verg. aen. urn:cts:latinLit:phi0690.phi003:7.493>	Hunc procul errantem rabidae venantis Iuli
<verg. aen. urn:cts:latinLit:phi0690.phi003:7.494>	commovere canes, fluvio cum forte secundo
<verg. aen. urn:cts:latinLit:phi0690.phi003:7.495>	deflueret ripaque aestus viridante levaret.
<verg. aen. urn:cts:latinLit:phi0690.phi003:7.496>	Ipse etiam, eximiae laudis succensus amore,
<verg. aen. urn:cts:latinLit:phi0690.phi003:7.497>	Ascanius curvo direxit spicula cornu;
<verg. aen. urn:cts:latinLit:phi0690.phi003:7.498>	nec dextrae erranti deus afuit, actaque multo
<verg. aen. urn:cts:latinLit:phi0690.phi003:7.499>	perque uterum sonitu perque ilia venit harundo.
<verg. aen. urn:cts:latinLit:phi0690.phi003:7.500>	Saucius at quadrupes nota intra tecta refugit
<verg. aen. urn:cts:latinLit:phi0690.phi003:7.501>	successitque gemens stabulis questuque cruentus
<verg. aen. urn:cts:latinLit:phi0690.phi003:7.502>	atque imploranti similis tectum omne replebat.
<verg. aen. urn:cts:latinLit:phi0690.phi003:7.503>	Silvia prima soror, palmis percussa lacertos,
<verg. aen. urn:cts:latinLit:phi0690.phi003:7.504>	auxilium vocat et duros conclamat agrestis.
<verg. aen. urn:cts:latinLit:phi0690.phi003:7.505>	Olli, pestis enim tacitis latet aspera silvis,
<verg. aen. urn:cts:latinLit:phi0690.phi003:7.506>	inprovisi adsunt, hic torre armatus obusto,
<verg. aen. urn:cts:latinLit:phi0690.phi003:7.507>	stipitis hic gravidi nodis: quod cuique repertum
<verg. aen. urn:cts:latinLit:phi0690.phi003:7.508>	rimanti, telum ira facit. Vocat agmina Tyrrhus,
<verg. aen. urn:cts:latinLit:phi0690.phi003:7.509>	quadrifidam quercum cuneis ut forte coactis
<verg. aen. urn:cts:latinLit:phi0690.phi003:7.510>	scindebat, rapta spirans immane securi.
<verg. aen. urn:cts:latinLit:phi0690.phi003:7.511>	At saeva e speculis tempus dea nacta nocendi
<verg. aen. urn:cts:latinLit:phi0690.phi003:7.512>	ardua tecta petit stabuli et de culmine summo
<verg. aen. urn:cts:latinLit:phi0690.phi003:7.513>	pastorale canit signum cornuque recurvo
<verg. aen. urn:cts:latinLit:phi0690.phi003:7.514>	Tartaream intendit vocem, qua protinus omne
<verg. aen. urn:cts:latinLit:phi0690.phi003:7.515>	contremuit nemus et silvae insonuere profundae;
<verg. aen. urn:cts:latinLit:phi0690.phi003:7.516>	audiit et Triviae longe lacus, audiit amnis
<verg. aen. urn:cts:latinLit:phi0690.phi003:7.517>	sulfurea Nar albus aqua fontesque Velini,
<verg. aen. urn:cts:latinLit:phi0690.phi003:7.518>	et trepidae matres pressere ad pectora natos.
<verg. aen. urn:cts:latinLit:phi0690.phi003:7.519>	Tum vero ad vocem celeres, qua bucina signum
<verg. aen. urn:cts:latinLit:phi0690.phi003:7.520>	dira dedit, raptis concurrunt undique telis
<verg. aen. urn:cts:latinLit:phi0690.phi003:7.521>	indomiti agricolae; nec non et Troa pubes
<verg. aen. urn:cts:latinLit:phi0690.phi003:7.522>	Ascanio auxilium castris effundit apertis.
<verg. aen. urn:cts:latinLit:phi0690.phi003:7.523>	Direxere acies. Non iam certamine agresti,
<verg. aen. urn:cts:latinLit:phi0690.phi003:7.524>	stipitibus duris agitur sudibusve praeustis,
<verg. aen. urn:cts:latinLit:phi0690.phi003:7.525>	sed ferro ancipiti decernunt atraque late
<verg. aen. urn:cts:latinLit:phi0690.phi003:7.526>	horrescit strictis seges ensibus aeraque fulgent
<verg. aen. urn:cts:latinLit:phi0690.phi003:7.527>	sole lacessita et lucem sub nubila iactant:
<verg. aen. urn:cts:latinLit:phi0690.phi003:7.528>	fluctus uti primo coepit cum albescere vento,
<verg. aen. urn:cts:latinLit:phi0690.phi003:7.529>	paulatim sese tollit mare et altius undas
<verg. aen. urn:cts:latinLit:phi0690.phi003:7.530>	erigit, inde imo consurgit ad aethera fundo.
<verg. aen. urn:cts:latinLit:phi0690.phi003:7.531>	Hic iuvenis primam ante aciem stridente sagitta,
<verg. aen. urn:cts:latinLit:phi0690.phi003:7.532>	natorum Tyrrhi fuerat qui maximus, Almo,
<verg. aen. urn:cts:latinLit:phi0690.phi003:7.533>	sternitur; haesit enim sub gutture volnus et udae
<verg. aen. urn:cts:latinLit:phi0690.phi003:7.534>	vocis iter tenuemque inclusit sanguine vitam.
<verg. aen. urn:cts:latinLit:phi0690.phi003:7.535>	Corpora multa virum circa seniorque Galaesus,
<verg. aen. urn:cts:latinLit:phi0690.phi003:7.536>	dum paci medium se offert, iustissimus unus
<verg. aen. urn:cts:latinLit:phi0690.phi003:7.537>	qui fuit Ausoniisque olim ditissimus arvis:
<verg. aen. urn:cts:latinLit:phi0690.phi003:7.538>	quinque greges illi balantum, quina redibant
<verg. aen. urn:cts:latinLit:phi0690.phi003:7.539>	armenta, et terram centum vertebat aratris.
<verg. aen. urn:cts:latinLit:phi0690.phi003:7.540>	Atque ea per campos aequo dum Marte geruntur,
<verg. aen. urn:cts:latinLit:phi0690.phi003:7.541>	promissi dea facta potens, ubi sanguine bellum
<verg. aen. urn:cts:latinLit:phi0690.phi003:7.542>	imbuit et primae commisit funera pugnae,
<verg. aen. urn:cts:latinLit:phi0690.phi003:7.543>	deserit Hesperiam et caeli convexa per auras
<verg. aen. urn:cts:latinLit:phi0690.phi003:7.544>	Iunonem victrix adfatur voce superba:
<verg. aen. urn:cts:latinLit:phi0690.phi003:7.545>	"En, perfecta tibi bello discordia tristi:
<verg. aen. urn:cts:latinLit:phi0690.phi003:7.546>	dic in amicitiam coeant et foedera iungant.
<verg. aen. urn:cts:latinLit:phi0690.phi003:7.547>	Quando quidem Ausonio respersi sanguine Teucros,
<verg. aen. urn:cts:latinLit:phi0690.phi003:7.548>	hoc etiam his addam, tua si mihi certa voluntas:
<verg. aen. urn:cts:latinLit:phi0690.phi003:7.549>	finitimas in bella feram rumoribus urbes
<verg. aen. urn:cts:latinLit:phi0690.phi003:7.550>	accendamque animos insani Martis amore,
<verg. aen. urn:cts:latinLit:phi0690.phi003:7.551>	undique ut auxilio veniunt; spargam arma per agros."
<verg. aen. urn:cts:latinLit:phi0690.phi003:7.552>	Tum contra Iuno; "Terrorum et fraudis abunde est;
<verg. aen. urn:cts:latinLit:phi0690.phi003:7.553>	stant belli causae, pugnatur comminus armis,
<verg. aen. urn:cts:latinLit:phi0690.phi003:7.554>	quae fors prima dedit sanguis novus imbuit arma.
<verg. aen. urn:cts:latinLit:phi0690.phi003:7.555>	Talia coniugia et talis celebrent hymenaeos
<verg. aen. urn:cts:latinLit:phi0690.phi003:7.556>	egregium Veneris genus et rex ipse Latinus.
<verg. aen. urn:cts:latinLit:phi0690.phi003:7.557>	Te super aetherias errare licentius auras
<verg. aen. urn:cts:latinLit:phi0690.phi003:7.558>	haud pater ille velit, summi regnator Olympi:
<verg. aen. urn:cts:latinLit:phi0690.phi003:7.559>	cede locis; ego, siqua super fortuna laborum est,
<verg. aen. urn:cts:latinLit:phi0690.phi003:7.560>	ipsa regam." Talis dederat Saturnia voces.
<verg. aen. urn:cts:latinLit:phi0690.phi003:7.561>	Illa autem attollit stridentis anguibus alas
<verg. aen. urn:cts:latinLit:phi0690.phi003:7.562>	Cocytique petit sedem, supera ardua linquens.
<verg. aen. urn:cts:latinLit:phi0690.phi003:7.563>	Est locus Italiae medio sub montibus altis,
<verg. aen. urn:cts:latinLit:phi0690.phi003:7.564>	nobilis et fama multis memoratus in oris,
<verg. aen. urn:cts:latinLit:phi0690.phi003:7.565>	Amsancti valles: densis hunc frondibus atrum
<verg. aen. urn:cts:latinLit:phi0690.phi003:7.566>	urguet utrimque latus nemoris, medioque fragosus
<verg. aen. urn:cts:latinLit:phi0690.phi003:7.567>	dat sonitum saxis et torto vertice torrens.
<verg. aen. urn:cts:latinLit:phi0690.phi003:7.568>	Hic specus horrendum et saevi spiracula Ditis
<verg. aen. urn:cts:latinLit:phi0690.phi003:7.569>	monstrantur, ruptoque ingens Acheronte vorago
<verg. aen. urn:cts:latinLit:phi0690.phi003:7.570>	pestiferas aperit fauces, quis condita Erinys,
<verg. aen. urn:cts:latinLit:phi0690.phi003:7.571>	invisum numen, terras caelumque levabat.
<verg. aen. urn:cts:latinLit:phi0690.phi003:7.572>	Nec minus interea extremam Saturnia bello
<verg. aen. urn:cts:latinLit:phi0690.phi003:7.573>	imponit regina manum. Ruit omnis in urbem
<verg. aen. urn:cts:latinLit:phi0690.phi003:7.574>	pastorum ex acie numerus caesosque reportant
<verg. aen. urn:cts:latinLit:phi0690.phi003:7.575>	Almonem puerum foedatique ora Galaesi
<verg. aen. urn:cts:latinLit:phi0690.phi003:7.576>	implorantque deos obtestanturque Latinum.
<verg. aen. urn:cts:latinLit:phi0690.phi003:7.577>	Turnus adest medioque in crimine caedis et igni
<verg. aen. urn:cts:latinLit:phi0690.phi003:7.578>	terrorem ingeminat: Teucros in regna vocari,
<verg. aen. urn:cts:latinLit:phi0690.phi003:7.579>	stirpem admisceri Phrygiam, se limine pelli.
<verg. aen. urn:cts:latinLit:phi0690.phi003:7.580>	Tum quorum attonitae Baccho nemora avia matres
<verg. aen. urn:cts:latinLit:phi0690.phi003:7.581>	insultant thiasis (neque enim leve nomen Amatae),
<verg. aen. urn:cts:latinLit:phi0690.phi003:7.582>	undique collecti coeunt Martemque fatigant.
<verg. aen. urn:cts:latinLit:phi0690.phi003:7.583>	Ilicet infandum cuncti contra omina bellum,
<verg. aen. urn:cts:latinLit:phi0690.phi003:7.584>	contra fata deum perverso numine poscunt,
<verg. aen. urn:cts:latinLit:phi0690.phi003:7.585>	certatim regis circumstant tecta Latini.
<verg. aen. urn:cts:latinLit:phi0690.phi003:7.586>	Ille velut pelagi rupes immota resistit,
<verg. aen. urn:cts:latinLit:phi0690.phi003:7.587>	ut pelagi rupes magno veniente fragore,
<verg. aen. urn:cts:latinLit:phi0690.phi003:7.588>	quae sese multis circum latrantibus undis
<verg. aen. urn:cts:latinLit:phi0690.phi003:7.589>	mole tenet; scopuli nequiquam et spumea circum
<verg. aen. urn:cts:latinLit:phi0690.phi003:7.590>	saxa fremunt laterique inlisa refunditur alga.
<verg. aen. urn:cts:latinLit:phi0690.phi003:7.591>	Verum ubi nulla datur caecum exsuperare potestas
<verg. aen. urn:cts:latinLit:phi0690.phi003:7.592>	consilium et saevae nutu Iunonis eunt res,
<verg. aen. urn:cts:latinLit:phi0690.phi003:7.593>	multa deos aurasque pater testatus inanis:
<verg. aen. urn:cts:latinLit:phi0690.phi003:7.594>	"Frangimur heu fatis," inquit,  "ferimurque procella !
<verg. aen. urn:cts:latinLit:phi0690.phi003:7.595>	Ipsi has sacrilego pendetis sanguine poenas,
<verg. aen. urn:cts:latinLit:phi0690.phi003:7.596>	O miseri. Te, Turne, nefas, te triste manebit
<verg. aen. urn:cts:latinLit:phi0690.phi003:7.597>	supplicium, votisque deos venerabere seris.
<verg. aen. urn:cts:latinLit:phi0690.phi003:7.598>	Nam mihi parta quies, omnisque in limine portus;
<verg. aen. urn:cts:latinLit:phi0690.phi003:7.599>	funere felici spolior." Nec plura locutus
<verg. aen. urn:cts:latinLit:phi0690.phi003:7.600>	saepsit se tectis rerumque reliquit habenas.
<verg. aen. urn:cts:latinLit:phi0690.phi003:7.601>	Mos erat Hesperio in Latio, quem protinus urbes
<verg. aen. urn:cts:latinLit:phi0690.phi003:7.602>	Albanae coluere sacrum nunc maxima rerum
<verg. aen. urn:cts:latinLit:phi0690.phi003:7.603>	Roma colit, cum prima movent in proelia Martem,
<verg. aen. urn:cts:latinLit:phi0690.phi003:7.604>	sive Getis inferre manu lacrimabile bellum
<verg. aen. urn:cts:latinLit:phi0690.phi003:7.605>	Hyrcanisve Arabisve parant seu tendere ad Indos
<verg. aen. urn:cts:latinLit:phi0690.phi003:7.606>	Auroramque sequi Parthosque reposcere signa.
<verg. aen. urn:cts:latinLit:phi0690.phi003:7.607>	Sunt geminae belli portae (sic nomine dicunt)
<verg. aen. urn:cts:latinLit:phi0690.phi003:7.608>	religione sacrae et saevi formidine Martis;
<verg. aen. urn:cts:latinLit:phi0690.phi003:7.609>	centum aerei claudunt vectes aeternaque ferri
<verg. aen. urn:cts:latinLit:phi0690.phi003:7.610>	robora, nec custos absistit limine Ianus:
<verg. aen. urn:cts:latinLit:phi0690.phi003:7.611>	has, ubi certa sedet patribus sententia pugnae,
<verg. aen. urn:cts:latinLit:phi0690.phi003:7.612>	ipse Quirinali trabea cinctuque Gabino
<verg. aen. urn:cts:latinLit:phi0690.phi003:7.613>	insignis reserat stridentia limina consul,
<verg. aen. urn:cts:latinLit:phi0690.phi003:7.614>	ipse vocat pugnas; sequitur tum cetera pubes,
<verg. aen. urn:cts:latinLit:phi0690.phi003:7.615>	aereaque adsensu conspirant cornua rauco.
<verg. aen. urn:cts:latinLit:phi0690.phi003:7.616>	Hoc et tum Aeneadis indicere bella Latinus
<verg. aen. urn:cts:latinLit:phi0690.phi003:7.617>	more iubebatur tristisque recludere portas.
<verg. aen. urn:cts:latinLit:phi0690.phi003:7.618>	Abstinuit tactu pater aversusque refugit
<verg. aen. urn:cts:latinLit:phi0690.phi003:7.619>	foeda ministeria et caecis se condidit umbris.
<verg. aen. urn:cts:latinLit:phi0690.phi003:7.620>	Tum regina deum caelo delapsa morantis
<verg. aen. urn:cts:latinLit:phi0690.phi003:7.621>	impulit ipsa manu portas, et cardine verso
<verg. aen. urn:cts:latinLit:phi0690.phi003:7.622>	belli ferratos rumpit Saturnia postes.
<verg. aen. urn:cts:latinLit:phi0690.phi003:7.623>	Ardet inexcita Ausonia atque immobilis ante;
<verg. aen. urn:cts:latinLit:phi0690.phi003:7.624>	Pars pedes ire parat campis, pars arduus altis
<verg. aen. urn:cts:latinLit:phi0690.phi003:7.625>	pulverulentus equis furit; omnes arma requirunt.
<verg. aen. urn:cts:latinLit:phi0690.phi003:7.626>	Pars levis clipeos et spicula lucida tergent
<verg. aen. urn:cts:latinLit:phi0690.phi003:7.627>	arvina pingui subiguntque in cote secures;
<verg. aen. urn:cts:latinLit:phi0690.phi003:7.628>	signaque ferre iuvat sonitusque audire tubarum.
<verg. aen. urn:cts:latinLit:phi0690.phi003:7.629>	Quinque adeo magnae positis incudibus urbes
<verg. aen. urn:cts:latinLit:phi0690.phi003:7.630>	tela novant, Atina potens Tiburque superbum,
<verg. aen. urn:cts:latinLit:phi0690.phi003:7.631>	Ardea Crustumerique et turrigerae Antemnae.
<verg. aen. urn:cts:latinLit:phi0690.phi003:7.632>	Tegmina tuta cavant capitum flectuntque salignas
<verg. aen. urn:cts:latinLit:phi0690.phi003:7.633>	umbonum cratis; alii thoracas aenos
<verg. aen. urn:cts:latinLit:phi0690.phi003:7.634>	aut levis ocreas lento ducunt argento;
<verg. aen. urn:cts:latinLit:phi0690.phi003:7.635>	vomeris huc et falcis honos, huc omnis aratri
<verg. aen. urn:cts:latinLit:phi0690.phi003:7.636>	cessit amor; recoquunt patrios fornacibus enses.
<verg. aen. urn:cts:latinLit:phi0690.phi003:7.637>	Classica iamque sonant; it bello tessera signum.
<verg. aen. urn:cts:latinLit:phi0690.phi003:7.638>	Hic galeam tectis trepidus rapit, ille frementis
<verg. aen. urn:cts:latinLit:phi0690.phi003:7.639>	ad iuga cogit equos clipeumque auroque trilicem
<verg. aen. urn:cts:latinLit:phi0690.phi003:7.640>	loricam induitur fidoque accingitur ense.
<verg. aen. urn:cts:latinLit:phi0690.phi003:7.641>	Pandite nunc Helicona, deae, cantusque movete,
<verg. aen. urn:cts:latinLit:phi0690.phi003:7.642>	qui bello exciti reges, quae quemque secutae
<verg. aen. urn:cts:latinLit:phi0690.phi003:7.643>	complerint campos acies, quibus Itala iam tum
<verg. aen. urn:cts:latinLit:phi0690.phi003:7.644>	floruerit terra alma viris, quibus arserit armis.
<verg. aen. urn:cts:latinLit:phi0690.phi003:7.645>	Et meministis enim, divae, et memorare potestis:
<verg. aen. urn:cts:latinLit:phi0690.phi003:7.646>	ad nos vix tenuis famae perlabitur aura.
<verg. aen. urn:cts:latinLit:phi0690.phi003:7.647>	Primus init bellum Tyrrhenis asper ab oris
<verg. aen. urn:cts:latinLit:phi0690.phi003:7.648>	contemptor divom Mezentius agminaque armat.
<verg. aen. urn:cts:latinLit:phi0690.phi003:7.649>	Filius huic iuxta Lausus, quo pulchrior alter
<verg. aen. urn:cts:latinLit:phi0690.phi003:7.650>	non fuit excepto Laurentis corpore Turni,
<verg. aen. urn:cts:latinLit:phi0690.phi003:7.651>	Lausus, equum domitor debellatorque ferarum,
<verg. aen. urn:cts:latinLit:phi0690.phi003:7.652>	ducit Agyllina nequiquam ex urbe secutos
<verg. aen. urn:cts:latinLit:phi0690.phi003:7.653>	mille viros, dignus, patriis qui laetior esset
<verg. aen. urn:cts:latinLit:phi0690.phi003:7.654>	imperiis et cui pater haud Mezentius esset.
<verg. aen. urn:cts:latinLit:phi0690.phi003:7.655>	Post hos insignem palma per gramina currum
<verg. aen. urn:cts:latinLit:phi0690.phi003:7.656>	victoresque ostentat equos satus Hercule pulchro
<verg. aen. urn:cts:latinLit:phi0690.phi003:7.657>	pulcher Aventinus, clipeoque insigne paternum
<verg. aen. urn:cts:latinLit:phi0690.phi003:7.658>	centum angues cinctamque gerit serpentibus hydram;
<verg. aen. urn:cts:latinLit:phi0690.phi003:7.659>	collis Aventini silva quem Rhea sacerdos
<verg. aen. urn:cts:latinLit:phi0690.phi003:7.660>	furtivum partu sub luminis edidit oras,
<verg. aen. urn:cts:latinLit:phi0690.phi003:7.661>	mixta deo mulier, postquam Laurentia victor
<verg. aen. urn:cts:latinLit:phi0690.phi003:7.662>	Geryone extincto Tirynthius attigit arva
<verg. aen. urn:cts:latinLit:phi0690.phi003:7.663>	Tyrrhenoque boves in flumine lavit Hiberas.
<verg. aen. urn:cts:latinLit:phi0690.phi003:7.664>	Pila manu saevosque gerunt in bella dolones
<verg. aen. urn:cts:latinLit:phi0690.phi003:7.665>	et tereti pugnant mucrone veruque Sabello.
<verg. aen. urn:cts:latinLit:phi0690.phi003:7.666>	Ipse pedes, tegumen torquens immane leonis,
<verg. aen. urn:cts:latinLit:phi0690.phi003:7.667>	terribili impexum saetacum dentibus albis
<verg. aen. urn:cts:latinLit:phi0690.phi003:7.668>	indutus capiti, sic regia tecta subibat,
<verg. aen. urn:cts:latinLit:phi0690.phi003:7.669>	horridus, Herculeoque umeros innexus amictu.
<verg. aen. urn:cts:latinLit:phi0690.phi003:7.670>	Tum gemini fratres Tiburtia moenia linquunt,
<verg. aen. urn:cts:latinLit:phi0690.phi003:7.671>	fratris Tiburti dictam cognomine gentem,
<verg. aen. urn:cts:latinLit:phi0690.phi003:7.672>	Catillusque acerque Coras, Argiva iuventus,
<verg. aen. urn:cts:latinLit:phi0690.phi003:7.673>	et primam ante aciem densa inter tela feruntur:
<verg. aen. urn:cts:latinLit:phi0690.phi003:7.674>	ceu duo nubigenae cum vertice montis ab alto
<verg. aen. urn:cts:latinLit:phi0690.phi003:7.675>	descendunt centauri, Homolen Othrymque nivalem
<verg. aen. urn:cts:latinLit:phi0690.phi003:7.676>	linquentes cursu rapido; dat euntibus ingens
<verg. aen. urn:cts:latinLit:phi0690.phi003:7.677>	silva locum et magno cedunt virgulta fragore.
<verg. aen. urn:cts:latinLit:phi0690.phi003:7.678>	Nec Praenestinae fundator defuit urbis,
<verg. aen. urn:cts:latinLit:phi0690.phi003:7.679>	Volcano genitum pecora inter agrestia regem
<verg. aen. urn:cts:latinLit:phi0690.phi003:7.680>	inventumque focis omnis quem credidit aetas
<verg. aen. urn:cts:latinLit:phi0690.phi003:7.681>	Caeculus. Hunc late legio comitatur agrestis:
<verg. aen. urn:cts:latinLit:phi0690.phi003:7.682>	quique altum Praeneste viri quique arva Gabinae
<verg. aen. urn:cts:latinLit:phi0690.phi003:7.683>	Iunonis gelidumque Anienem et roscida rivis
<verg. aen. urn:cts:latinLit:phi0690.phi003:7.684>	Hernica saxa colunt, quos dives Anagnia pascit,
<verg. aen. urn:cts:latinLit:phi0690.phi003:7.685>	quos, Amasene pater. Non illis omnibus arma,
<verg. aen. urn:cts:latinLit:phi0690.phi003:7.686>	nec clipei currusve sonant: pars maxima glandes
<verg. aen. urn:cts:latinLit:phi0690.phi003:7.687>	liventis plumbi spargit, pars spicula gestat
<verg. aen. urn:cts:latinLit:phi0690.phi003:7.688>	bina manu, fulvosque lupi de pelle galeros
<verg. aen. urn:cts:latinLit:phi0690.phi003:7.689>	tegmen habent capiti, vestigia nuda sinistri
<verg. aen. urn:cts:latinLit:phi0690.phi003:7.690>	instituere pedis, crudus tegit altera pero.
<verg. aen. urn:cts:latinLit:phi0690.phi003:7.691>	At Messapus, equum domitor, Neptunia proles,
<verg. aen. urn:cts:latinLit:phi0690.phi003:7.692>	quem neque fas igni cuiquam nec sternere ferro,
<verg. aen. urn:cts:latinLit:phi0690.phi003:7.693>	iam pridem resides populos desuetaque bello
<verg. aen. urn:cts:latinLit:phi0690.phi003:7.694>	agmina in arma vocat subito ferrumque retractat.
<verg. aen. urn:cts:latinLit:phi0690.phi003:7.695>	Hi Fescenninas acies Aequosque Faliscos.
<verg. aen. urn:cts:latinLit:phi0690.phi003:7.696>	Hi Soractis habent arces Flaviniaque arva
<verg. aen. urn:cts:latinLit:phi0690.phi003:7.697>	et Cimini cum monte lacum lucosque Capenos.
<verg. aen. urn:cts:latinLit:phi0690.phi003:7.698>	Ibant aequati numero regemque canebant,
<verg. aen. urn:cts:latinLit:phi0690.phi003:7.699>	ceu quondam nivei liquida inter nubila cycni,
<verg. aen. urn:cts:latinLit:phi0690.phi003:7.700>	cum sese e pastu referunt et longa canoros
<verg. aen. urn:cts:latinLit:phi0690.phi003:7.701>	dant per colla modos, sonat amnis et Asia longe
<verg. aen. urn:cts:latinLit:phi0690.phi003:7.702>	pulsa palus.
<verg. aen. urn:cts:latinLit:phi0690.phi003:7.703>	Nec quisquam aeratas acies ex agmine tanto
<verg. aen. urn:cts:latinLit:phi0690.phi003:7.704>	misceri putet, aeriam sed gorgite ab alto
<verg. aen. urn:cts:latinLit:phi0690.phi003:7.705>	urgueri volucrum raucarum ad litora nubem.
<verg. aen. urn:cts:latinLit:phi0690.phi003:7.706>	Ecce Sabinorum prisco de sanguine magnum
<verg. aen. urn:cts:latinLit:phi0690.phi003:7.707>	agmen agens Clausus magnique ipse agminis instar,
<verg. aen. urn:cts:latinLit:phi0690.phi003:7.708>	Claudia nunc a quo diffunditur et tribus et gens
<verg. aen. urn:cts:latinLit:phi0690.phi003:7.709>	per Latium, postquam in partem data Roma Sabinis.
<verg. aen. urn:cts:latinLit:phi0690.phi003:7.710>	Una ingens Amiterna cohors priscique Quirites,
<verg. aen. urn:cts:latinLit:phi0690.phi003:7.711>	Ereti manus omnis oliviferaeque Mutuscae;
<verg. aen. urn:cts:latinLit:phi0690.phi003:7.712>	qui Nomentum urbem, qui Rosea rura Velini,
<verg. aen. urn:cts:latinLit:phi0690.phi003:7.713>	qui Tetricae horrentis rupes montemque Severum
<verg. aen. urn:cts:latinLit:phi0690.phi003:7.714>	Casperiamque colunt Forulosque et flumen Himellae,
<verg. aen. urn:cts:latinLit:phi0690.phi003:7.715>	qui Tiberim Fabarimque bibunt, quos frigida misit
<verg. aen. urn:cts:latinLit:phi0690.phi003:7.716>	Nursia, et Hortinae classes populique Latini,
<verg. aen. urn:cts:latinLit:phi0690.phi003:7.717>	quosque secans infaustum interluit Allia nomen:
<verg. aen. urn:cts:latinLit:phi0690.phi003:7.718>	quam multi Libyco volvuntur marmore fluctus
<verg. aen. urn:cts:latinLit:phi0690.phi003:7.719>	saevus ubi Orion hibernis conditur undis;
<verg. aen. urn:cts:latinLit:phi0690.phi003:7.720>	vel cum sole novo densae torrentur aristae
<verg. aen. urn:cts:latinLit:phi0690.phi003:7.721>	aut Hermi campo aut Lyciae flaventibus arvis.
<verg. aen. urn:cts:latinLit:phi0690.phi003:7.722>	Scuta sonant pulsuque pedum conterrita tellus.
<verg. aen. urn:cts:latinLit:phi0690.phi003:7.723>	Hinc Agamemnonius, Troiani nominis hostis,
<verg. aen. urn:cts:latinLit:phi0690.phi003:7.724>	curru iungit Halaesus equos Turnoque ferocis
<verg. aen. urn:cts:latinLit:phi0690.phi003:7.725>	mille rapit populos, vertunt felicia Baccho
<verg. aen. urn:cts:latinLit:phi0690.phi003:7.726>	Massica qui rastris et quos de collibus altis
<verg. aen. urn:cts:latinLit:phi0690.phi003:7.727>	Aurunci misere patres, Sidicinaque iuxta
<verg. aen. urn:cts:latinLit:phi0690.phi003:7.728>	aequora quique Cales linquunt, amnisque vadosi
<verg. aen. urn:cts:latinLit:phi0690.phi003:7.729>	accola Volturni, pariterque Saticulus asper
<verg. aen. urn:cts:latinLit:phi0690.phi003:7.730>	Oscorumque manus. Teretes sunt aclydes illis
<verg. aen. urn:cts:latinLit:phi0690.phi003:7.731>	tela, sed haec lento mos est aptare flagello;
<verg. aen. urn:cts:latinLit:phi0690.phi003:7.732>	laevas caetra tegit, falcati comminus enses.
<verg. aen. urn:cts:latinLit:phi0690.phi003:7.733>	Nec tu carminibus nostris indictus abibis,
<verg. aen. urn:cts:latinLit:phi0690.phi003:7.734>	Oebale, quem generasse Telon Sebethide nympha
<verg. aen. urn:cts:latinLit:phi0690.phi003:7.735>	fertur, Teleboum Capreas cum regna teneret,
<verg. aen. urn:cts:latinLit:phi0690.phi003:7.736>	iam senior; patriis sed non et filius arvis
<verg. aen. urn:cts:latinLit:phi0690.phi003:7.737>	contentus late iam tum dicione premebat
<verg. aen. urn:cts:latinLit:phi0690.phi003:7.738>	Sarrastis populos et quae rigat aequora Sarnus
<verg. aen. urn:cts:latinLit:phi0690.phi003:7.739>	quique Rufras Batulumque tenent atque arva Celemnae
<verg. aen. urn:cts:latinLit:phi0690.phi003:7.740>	et quos maliferae despectant moenia Abellae,
<verg. aen. urn:cts:latinLit:phi0690.phi003:7.741>	Teutonico ritu soliti torquere cateias,
<verg. aen. urn:cts:latinLit:phi0690.phi003:7.742>	tegmina quis capitum raptus de subere cortex,
<verg. aen. urn:cts:latinLit:phi0690.phi003:7.743>	aerataeque micant peltae, micat aereus ensis.
<verg. aen. urn:cts:latinLit:phi0690.phi003:7.744>	Et te montosae misere in proelia Nersae,
<verg. aen. urn:cts:latinLit:phi0690.phi003:7.745>	Ufens, insignem fama et felicibus armis;
<verg. aen. urn:cts:latinLit:phi0690.phi003:7.746>	horrida praecipue cui gens adsuetaque multo
<verg. aen. urn:cts:latinLit:phi0690.phi003:7.747>	venatu nemorum, duris Aequicula glaebis.
<verg. aen. urn:cts:latinLit:phi0690.phi003:7.748>	Armati terram exercent, semperque recentis
<verg. aen. urn:cts:latinLit:phi0690.phi003:7.749>	convectare iuvat praedas et vivere rapto.
<verg. aen. urn:cts:latinLit:phi0690.phi003:7.750>	Quin et Marruvia venit de gente sacerdos,
<verg. aen. urn:cts:latinLit:phi0690.phi003:7.751>	fronde super galeam et felici comptus oliva.
<verg. aen. urn:cts:latinLit:phi0690.phi003:7.752>	Archippi regis missu, fortissimus Umbro,
<verg. aen. urn:cts:latinLit:phi0690.phi003:7.753>	vipereo generi et graviter spirantibus hydris
<verg. aen. urn:cts:latinLit:phi0690.phi003:7.754>	spargere qui somnos cantuque manuque solebat
<verg. aen. urn:cts:latinLit:phi0690.phi003:7.755>	mulcebatque iras et morsus arte levabat.
<verg. aen. urn:cts:latinLit:phi0690.phi003:7.756>	Sed non Dardaniae medicari cuspidis ictum
<verg. aen. urn:cts:latinLit:phi0690.phi003:7.757>	evaluit, neque eum iuvere in volnera cantus
<verg. aen. urn:cts:latinLit:phi0690.phi003:7.758>	somniferi et Marsis quaesitae montibus herbae.
<verg. aen. urn:cts:latinLit:phi0690.phi003:7.759>	Te nemus Angitiae, vitrea te Fucinus unda,
<verg. aen. urn:cts:latinLit:phi0690.phi003:7.760>	te liquidi flevere lacus.
<verg. aen. urn:cts:latinLit:phi0690.phi003:7.761>	Ibat et Hippolyti proles pulcherrima bello,
<verg. aen. urn:cts:latinLit:phi0690.phi003:7.762>	Virbius, insignem quem mater Aricia misit,
<verg. aen. urn:cts:latinLit:phi0690.phi003:7.763>	eductum Egeriae lucis umentia circum
<verg. aen. urn:cts:latinLit:phi0690.phi003:7.764>	litora, pinguis ubi et placabilis ara Dianae.
<verg. aen. urn:cts:latinLit:phi0690.phi003:7.765>	Namque ferunt fama Hippolytum, postquam arte novercae
<verg. aen. urn:cts:latinLit:phi0690.phi003:7.766>	occiderit patriasque explerit sanguine poenas
<verg. aen. urn:cts:latinLit:phi0690.phi003:7.767>	turbatis distractus equis, ad sidera rursus
<verg. aen. urn:cts:latinLit:phi0690.phi003:7.768>	aetheria et superas caeli venisse sub auras,
<verg. aen. urn:cts:latinLit:phi0690.phi003:7.769>	Paeoniis revocatum herbis et amore Dianae.
<verg. aen. urn:cts:latinLit:phi0690.phi003:7.770>	Tum pater omnipotens, aliquem indignatus ab umbris
<verg. aen. urn:cts:latinLit:phi0690.phi003:7.771>	mortalem infernis ad lumina surgere vitae,
<verg. aen. urn:cts:latinLit:phi0690.phi003:7.772>	ipse repertorem medicinae talis et artis
<verg. aen. urn:cts:latinLit:phi0690.phi003:7.773>	fulmine Phoebigenam Stygias detrusit ad undas.
<verg. aen. urn:cts:latinLit:phi0690.phi003:7.774>	At Trivia Hippolytum secretis alma recondit
<verg. aen. urn:cts:latinLit:phi0690.phi003:7.775>	sedibus et nymphae Egeriae nemorique relegat,
<verg. aen. urn:cts:latinLit:phi0690.phi003:7.776>	solus ubi in silvis Italis ignobilis aevom
<verg. aen. urn:cts:latinLit:phi0690.phi003:7.777>	exigeret versoque ubi nomine Virbius esset.
<verg. aen. urn:cts:latinLit:phi0690.phi003:7.778>	Unde etiam templo Triviae lucisque sacratis
<verg. aen. urn:cts:latinLit:phi0690.phi003:7.779>	cornipedes arcentur equi, quod litore currum
<verg. aen. urn:cts:latinLit:phi0690.phi003:7.780>	et iuvenem monstris pavidi effudere marinis.
<verg. aen. urn:cts:latinLit:phi0690.phi003:7.781>	Filius ardentis haud setius aequore campi
<verg. aen. urn:cts:latinLit:phi0690.phi003:7.782>	exercebat equos curruque in bella ruebat.
<verg. aen. urn:cts:latinLit:phi0690.phi003:7.783>	Ipse inter primos praestanti corpore Turnus
<verg. aen. urn:cts:latinLit:phi0690.phi003:7.784>	vertitur arma tenens et toto vertice supra est.
<verg. aen. urn:cts:latinLit:phi0690.phi003:7.785>	Cui triplici crinita iuba galea alta Chimaeram
<verg. aen. urn:cts:latinLit:phi0690.phi003:7.786>	sustinet, Aetnaeos efflantem faucibus ignis:
<verg. aen. urn:cts:latinLit:phi0690.phi003:7.787>	tam magis illa fremens et tristibus effera flammis,
<verg. aen. urn:cts:latinLit:phi0690.phi003:7.788>	quam magis effuso crudescunt sanguine pugnae.
<verg. aen. urn:cts:latinLit:phi0690.phi003:7.789>	At levem clipeum sublatis cornibus Io
<verg. aen. urn:cts:latinLit:phi0690.phi003:7.790>	auro insignibat, iam saetis obsita, iam bos
<verg. aen. urn:cts:latinLit:phi0690.phi003:7.791>	(argumentum ingens), et custos virginis Argus
<verg. aen. urn:cts:latinLit:phi0690.phi003:7.792>	caelataque amnem fundens pater Inachus urna.
<verg. aen. urn:cts:latinLit:phi0690.phi003:7.793>	Insequitur nimbus peditum clipeataque totis
<verg. aen. urn:cts:latinLit:phi0690.phi003:7.794>	agmina densentur campis, Argivaque pubes
<verg. aen. urn:cts:latinLit:phi0690.phi003:7.795>	Auruncaeque manus, Rutuli veteresque Sicani
<verg. aen. urn:cts:latinLit:phi0690.phi003:7.796>	et Sacranae acies et picti scuta Labici;
<verg. aen. urn:cts:latinLit:phi0690.phi003:7.797>	qui saltus, Tiberine, tuos sacrumque Numici
<verg. aen. urn:cts:latinLit:phi0690.phi003:7.798>	litus arant Rutulosque exercent vomere colles
<verg. aen. urn:cts:latinLit:phi0690.phi003:7.799>	Circaeumque iugum, quis Iuppiter Anxurus arvis
<verg. aen. urn:cts:latinLit:phi0690.phi003:7.800>	praesidet et viridi gaudens Feronia luco;
<verg. aen. urn:cts:latinLit:phi0690.phi003:7.801>	qua Saturae iacet atra palus gelidusque per imas
<verg. aen. urn:cts:latinLit:phi0690.phi003:7.802>	quaerit iter vallis atque in mare conditur Ufens.
<verg. aen. urn:cts:latinLit:phi0690.phi003:7.803>	Hos super advenit Volsca de gente Camilla
<verg. aen. urn:cts:latinLit:phi0690.phi003:7.804>	agmen agens equitum et florentis aere catervas,
<verg. aen. urn:cts:latinLit:phi0690.phi003:7.805>	bellatrix, non illa colo calathisve Minervae
<verg. aen. urn:cts:latinLit:phi0690.phi003:7.806>	femineas adsueta manus, sed proelia virgo
<verg. aen. urn:cts:latinLit:phi0690.phi003:7.807>	dura pati cursuque pedum praevertere ventos.
<verg. aen. urn:cts:latinLit:phi0690.phi003:7.808>	Illa vel intactae segetis per summa volaret
<verg. aen. urn:cts:latinLit:phi0690.phi003:7.809>	gramina nec teneras cursu laesisset aristas,
<verg. aen. urn:cts:latinLit:phi0690.phi003:7.810>	vel mare per medium fluctu suspensa tumenti
<verg. aen. urn:cts:latinLit:phi0690.phi003:7.811>	ferret iter celeris nec tingueret aequore plantas.
<verg. aen. urn:cts:latinLit:phi0690.phi003:7.812>	Illam omnis tectis agrisque effusa iuventus
<verg. aen. urn:cts:latinLit:phi0690.phi003:7.813>	turbaque miratur matrum et prospectat euntem,
<verg. aen. urn:cts:latinLit:phi0690.phi003:7.814>	attonitis inhians animis, ut regius ostro
<verg. aen. urn:cts:latinLit:phi0690.phi003:7.815>	velet honos levis umeros, ut fibula crinem
<verg. aen. urn:cts:latinLit:phi0690.phi003:7.816>	auro internectat, Lyciam ut gerat ipsa pharetram
<verg. aen. urn:cts:latinLit:phi0690.phi003:7.817>	et pastoralem praefixa cuspide myrtum.

<verg. aen. urn:cts:latinLit:phi0690.phi003:8.1>	Ut belli signum Laurenti Turnus ab arce
<verg. aen. urn:cts:latinLit:phi0690.phi003:8.2>	extulit et rauco strepuerunt cornua cantu,
<verg. aen. urn:cts:latinLit:phi0690.phi003:8.3>	utque acris concussit equos utque impulit arma,
<verg. aen. urn:cts:latinLit:phi0690.phi003:8.4>	extemplo turbati animi, simul omne tumultu
<verg. aen. urn:cts:latinLit:phi0690.phi003:8.5>	coniurat trepido Latium saevitque iuventus
<verg. aen. urn:cts:latinLit:phi0690.phi003:8.6>	effera. Ductores primi Messapus et Ufens
<verg. aen. urn:cts:latinLit:phi0690.phi003:8.7>	contemptorque deum Mezentius undique cogunt
<verg. aen. urn:cts:latinLit:phi0690.phi003:8.8>	auxilia et latos vastant cultoribus agros.
<verg. aen. urn:cts:latinLit:phi0690.phi003:8.9>	mittitur et magni Venulus Diomedis ad urbem,
<verg. aen. urn:cts:latinLit:phi0690.phi003:8.10>	qui petat auxilium et Latio consistere Teucros,
<verg. aen. urn:cts:latinLit:phi0690.phi003:8.11>	advectum Aenean classi victosque penatis
<verg. aen. urn:cts:latinLit:phi0690.phi003:8.12>	inferre et fatis regem se dicere posci
<verg. aen. urn:cts:latinLit:phi0690.phi003:8.13>	edoceat multasque viro se adiungere gentis
<verg. aen. urn:cts:latinLit:phi0690.phi003:8.14>	Dardanio et late Latio increbrescere nomen.
<verg. aen. urn:cts:latinLit:phi0690.phi003:8.15>	Quid struat his coeptis, quem, si Fortuna sequatur,
<verg. aen. urn:cts:latinLit:phi0690.phi003:8.16>	eventum pugnae cupiat, manifestius ipsi
<verg. aen. urn:cts:latinLit:phi0690.phi003:8.17>	quam Turno regi aut regi apparere Latino.
<verg. aen. urn:cts:latinLit:phi0690.phi003:8.18>	Talia per Latium. Quae Laomedontius heros
<verg. aen. urn:cts:latinLit:phi0690.phi003:8.19>	cuncta videns magno curarum fluctuat aestu,
<verg. aen. urn:cts:latinLit:phi0690.phi003:8.20>	atque animum nunc huc celerem, nunc dividit illuc.
<verg. aen. urn:cts:latinLit:phi0690.phi003:8.21>	In partisque rapit varias perque omnia versat:
<verg. aen. urn:cts:latinLit:phi0690.phi003:8.22>	sicut aquae tremulum labris ubi lumen aenis
<verg. aen. urn:cts:latinLit:phi0690.phi003:8.23>	sole repercussum aut radiantis imagine lunae
<verg. aen. urn:cts:latinLit:phi0690.phi003:8.24>	omnia pervolitat late loca iamque sub auras
<verg. aen. urn:cts:latinLit:phi0690.phi003:8.25>	erigitur summique ferit lacuaria tecti.
<verg. aen. urn:cts:latinLit:phi0690.phi003:8.26>	Nox erat, et terras animalia fessa per omnis
<verg. aen. urn:cts:latinLit:phi0690.phi003:8.27>	alituum pecudumque genus sopor altus habebat:
<verg. aen. urn:cts:latinLit:phi0690.phi003:8.28>	cum pater in ripa gelidique sub aetheris axe
<verg. aen. urn:cts:latinLit:phi0690.phi003:8.29>	Aeneas, tristi turbatus pectora bello,
<verg. aen. urn:cts:latinLit:phi0690.phi003:8.30>	procubuit seramque dedit per membra quietem.
<verg. aen. urn:cts:latinLit:phi0690.phi003:8.31>	Huic deus ipse loci fluvio Tiberinus amoeno
<verg. aen. urn:cts:latinLit:phi0690.phi003:8.32>	populeas inter senior se attollere frondes
<verg. aen. urn:cts:latinLit:phi0690.phi003:8.33>	visus; eum tenuis glauco velabat amictu
<verg. aen. urn:cts:latinLit:phi0690.phi003:8.34>	carbasus, et crinis umbrosa tegebat harundo,
<verg. aen. urn:cts:latinLit:phi0690.phi003:8.35>	tum sic adfari et curas his demere dictis:
<verg. aen. urn:cts:latinLit:phi0690.phi003:8.36>	"O sate gente deum, Troianam ex hostibus urbem
<verg. aen. urn:cts:latinLit:phi0690.phi003:8.37>	qui revehis nobis aeternaque Pergama servas,
<verg. aen. urn:cts:latinLit:phi0690.phi003:8.38>	exspectate solo Laurenti arvisque Latinis,
<verg. aen. urn:cts:latinLit:phi0690.phi003:8.39>	hic tibi certa domus, certi, ne absiste, penates;
<verg. aen. urn:cts:latinLit:phi0690.phi003:8.40>	neu belli terrere minis: tumor omnis et irae
<verg. aen. urn:cts:latinLit:phi0690.phi003:8.41>	concessere deum.
<verg. aen. urn:cts:latinLit:phi0690.phi003:8.42>	[Iamque tibi, ne vana putes haec fingere somnum,
<verg. aen. urn:cts:latinLit:phi0690.phi003:8.43>	litoreis ingens inventa sub ilicibus sus,
<verg. aen. urn:cts:latinLit:phi0690.phi003:8.44>	triginta capitum fetus enixa, iacebit,
<verg. aen. urn:cts:latinLit:phi0690.phi003:8.45>	alba, solo recubans, albi circum ubera nati.
<verg. aen. urn:cts:latinLit:phi0690.phi003:8.46>	Hic locus urbis erit, requies ea certa laborum
<verg. aen. urn:cts:latinLit:phi0690.phi003:8.47>	ex quo ter denis urbem redeuntibus annis
<verg. aen. urn:cts:latinLit:phi0690.phi003:8.48>	Ascanius clari condet cognominis Albam.
<verg. aen. urn:cts:latinLit:phi0690.phi003:8.49>	Haud incerta cano.] Nunc qua ratione quod instat
<verg. aen. urn:cts:latinLit:phi0690.phi003:8.50>	expedias victor, paucis (adverte) docebo.
<verg. aen. urn:cts:latinLit:phi0690.phi003:8.51>	Arcades his oris, genus a Pallante profectum,
<verg. aen. urn:cts:latinLit:phi0690.phi003:8.52>	qui regem Euandrum comites, qui signa secuti,
<verg. aen. urn:cts:latinLit:phi0690.phi003:8.53>	delegere locum et posuere in montibus urbem
<verg. aen. urn:cts:latinLit:phi0690.phi003:8.54>	Pallantis proavi de nomine Pallanteum.
<verg. aen. urn:cts:latinLit:phi0690.phi003:8.55>	Hi bellum adsidue ducunt cum gente Latina;
<verg. aen. urn:cts:latinLit:phi0690.phi003:8.56>	hos castris adhibe socios et foedera iunge.
<verg. aen. urn:cts:latinLit:phi0690.phi003:8.57>	Ipse ego te ripis et recto flumine ducam,
<verg. aen. urn:cts:latinLit:phi0690.phi003:8.58>	adversum remis superes subvectus ut amnem.
<verg. aen. urn:cts:latinLit:phi0690.phi003:8.59>	Surge age, nate dea, primisque cadentibus astris
<verg. aen. urn:cts:latinLit:phi0690.phi003:8.60>	Iunoni fer rite preces iramque minasque
<verg. aen. urn:cts:latinLit:phi0690.phi003:8.61>	supplicibus supera votis. Mihi victor honorem
<verg. aen. urn:cts:latinLit:phi0690.phi003:8.62>	persolves. Ego sum pleno quem flumine cernis
<verg. aen. urn:cts:latinLit:phi0690.phi003:8.63>	stringentem ripas et pinguia culta secantem,
<verg. aen. urn:cts:latinLit:phi0690.phi003:8.64>	caeruleus Thybris, caelo gratissimus amnis.
<verg. aen. urn:cts:latinLit:phi0690.phi003:8.65>	Hic mihi magna domus, celsis caput urbibus, exit."
<verg. aen. urn:cts:latinLit:phi0690.phi003:8.66>	Dixit, deinde lacu fluvius se condidit alto,
<verg. aen. urn:cts:latinLit:phi0690.phi003:8.67>	ima petens; nox Aenean somnusque reliquit.
<verg. aen. urn:cts:latinLit:phi0690.phi003:8.68>	Surgit et aetherii spectans orientia solis
<verg. aen. urn:cts:latinLit:phi0690.phi003:8.69>	lumina rite cavis undam de flumine palmis
<verg. aen. urn:cts:latinLit:phi0690.phi003:8.70>	sustinet ac talis effundit ad aethera voces:
<verg. aen. urn:cts:latinLit:phi0690.phi003:8.71>	"Nymphae, Laurentes nymphae, genus amnibus unde est,
<verg. aen. urn:cts:latinLit:phi0690.phi003:8.72>	tuque, o Thybri tuo genitor cum flumine sancto,
<verg. aen. urn:cts:latinLit:phi0690.phi003:8.73>	accipite Aenean et tandem arcete periclis.
<verg. aen. urn:cts:latinLit:phi0690.phi003:8.74>	Quo te cumque lacus miserantem incommoda nostra
<verg. aen. urn:cts:latinLit:phi0690.phi003:8.75>	fonte tenet, quocumque solo pulcherrimus exis,
<verg. aen. urn:cts:latinLit:phi0690.phi003:8.76>	semper honore meo, semper celebrabere donis
<verg. aen. urn:cts:latinLit:phi0690.phi003:8.77>	corniger hesperidum fluvius regnator aquarum.
<verg. aen. urn:cts:latinLit:phi0690.phi003:8.78>	Adsis o tantum et propius tua numina firmes."
<verg. aen. urn:cts:latinLit:phi0690.phi003:8.79>	sic memorat geminasque legit de classe biremis
<verg. aen. urn:cts:latinLit:phi0690.phi003:8.80>	remigioque aptat, socios simul instruit armis.
<verg. aen. urn:cts:latinLit:phi0690.phi003:8.81>	Ecce autem subitum atque oculis mirabile monstrum;
<verg. aen. urn:cts:latinLit:phi0690.phi003:8.82>	candida per silvam cum fetu concolor albo
<verg. aen. urn:cts:latinLit:phi0690.phi003:8.83>	procubuit viridique in litore conspicitur sus.
<verg. aen. urn:cts:latinLit:phi0690.phi003:8.84>	Quam pius Aeneas tibi enim, tibi, maxuma Iuno,
<verg. aen. urn:cts:latinLit:phi0690.phi003:8.85>	mactat sacra ferens et cum grege sistit ad aram.
<verg. aen. urn:cts:latinLit:phi0690.phi003:8.86>	Thybris ea fluvium, quam longa est, nocte tumentem
<verg. aen. urn:cts:latinLit:phi0690.phi003:8.87>	leniit, et tacita refluens ita substitit unda,
<verg. aen. urn:cts:latinLit:phi0690.phi003:8.88>	mitis ut in morem stagni placidaeque paludis
<verg. aen. urn:cts:latinLit:phi0690.phi003:8.89>	sterneret aequor aquis, remo ut luctamen abesset.
<verg. aen. urn:cts:latinLit:phi0690.phi003:8.90>	Ergo iter inceptum celerant rumore secundo;
<verg. aen. urn:cts:latinLit:phi0690.phi003:8.91>	labitur uncta vadis abies; mirantur et undae,
<verg. aen. urn:cts:latinLit:phi0690.phi003:8.92>	miratur nemus insuetum fulgentia longe
<verg. aen. urn:cts:latinLit:phi0690.phi003:8.93>	scuta virum fluvio pictasque innare carinas.
<verg. aen. urn:cts:latinLit:phi0690.phi003:8.94>	Olli remigio noctemque diemque fatigant
<verg. aen. urn:cts:latinLit:phi0690.phi003:8.95>	et longos superant flexus variisque teguntur
<verg. aen. urn:cts:latinLit:phi0690.phi003:8.96>	arboribus viridisque secant placido aequore silvas.
<verg. aen. urn:cts:latinLit:phi0690.phi003:8.97>	Sol medium caeli conscenderat igneus orbem,
<verg. aen. urn:cts:latinLit:phi0690.phi003:8.98>	cum muros arcemque procul ac rara domorum
<verg. aen. urn:cts:latinLit:phi0690.phi003:8.99>	tecta vident, quae nunc Romana potentia caelo
<verg. aen. urn:cts:latinLit:phi0690.phi003:8.100>	aequavit, tum res inopes Euandrus habebat:
<verg. aen. urn:cts:latinLit:phi0690.phi003:8.101>	ocius advertunt proras urbique propinquant.
<verg. aen. urn:cts:latinLit:phi0690.phi003:8.102>	Forte die sollemnem illo rex Arcas honorem
<verg. aen. urn:cts:latinLit:phi0690.phi003:8.103>	Amphitryoniadae magno divisque ferebat
<verg. aen. urn:cts:latinLit:phi0690.phi003:8.104>	ante urbem in luco. Pallas huic filius una,
<verg. aen. urn:cts:latinLit:phi0690.phi003:8.105>	una omnes iuvenum primi pauperque senatus
<verg. aen. urn:cts:latinLit:phi0690.phi003:8.106>	tura dabant, tepidusque cruor fumabat ad aras.
<verg. aen. urn:cts:latinLit:phi0690.phi003:8.107>	Ut celsas videre rates atque inter opacum
<verg. aen. urn:cts:latinLit:phi0690.phi003:8.108>	adlabi nemus et tacitis incumbere remis,
<verg. aen. urn:cts:latinLit:phi0690.phi003:8.109>	terrentur visu subito cunctique relictis
<verg. aen. urn:cts:latinLit:phi0690.phi003:8.110>	consurgunt mensis. Audax quos rumpere Pallas
<verg. aen. urn:cts:latinLit:phi0690.phi003:8.111>	sacra vetat raptoque volat telo obvius ipse
<verg. aen. urn:cts:latinLit:phi0690.phi003:8.112>	et procul e tumulo: "Iuvenes, quae causa subegit
<verg. aen. urn:cts:latinLit:phi0690.phi003:8.113>	ignotas temptare vias, quo tenditis?" inquit.
<verg. aen. urn:cts:latinLit:phi0690.phi003:8.114>	"Qui genus? Unde domo? Pacemne huc fertis an arma?"
<verg. aen. urn:cts:latinLit:phi0690.phi003:8.115>	Tum pater Aeneas puppi sic fatur ab alta
<verg. aen. urn:cts:latinLit:phi0690.phi003:8.116>	paciferaeque manu ramum praetendit olivae:
<verg. aen. urn:cts:latinLit:phi0690.phi003:8.117>	"Troiugenas ac tela vides inimica Latinis,
<verg. aen. urn:cts:latinLit:phi0690.phi003:8.118>	quos illi bello profugos egere superbo.
<verg. aen. urn:cts:latinLit:phi0690.phi003:8.119>	Euandrum petimus. Ferte haec et dicite lectos
<verg. aen. urn:cts:latinLit:phi0690.phi003:8.120>	Dardaniae venisse duces socia arma rogantis."
<verg. aen. urn:cts:latinLit:phi0690.phi003:8.121>	Obstipuit tanto percussus nomine Pallas:
<verg. aen. urn:cts:latinLit:phi0690.phi003:8.122>	"Egredere o quicumque es" ait "coramque parentem
<verg. aen. urn:cts:latinLit:phi0690.phi003:8.123>	adloquere ac nostris succede penatibus hospes."
<verg. aen. urn:cts:latinLit:phi0690.phi003:8.124>	excepitque manu dextramque amplexus inhaesit.
<verg. aen. urn:cts:latinLit:phi0690.phi003:8.125>	Progressi subeunt luco fluviumque relinquunt.
<verg. aen. urn:cts:latinLit:phi0690.phi003:8.126>	Tum regem Aeneas dictis adfatur amicis:
<verg. aen. urn:cts:latinLit:phi0690.phi003:8.127>	"Optume Graiugenum, cui me Fortuna precari
<verg. aen. urn:cts:latinLit:phi0690.phi003:8.128>	et vitta comptos voluit praetendere ramos,
<verg. aen. urn:cts:latinLit:phi0690.phi003:8.129>	non equidem extimui, Danaum quod ductor et Arcas
<verg. aen. urn:cts:latinLit:phi0690.phi003:8.130>	quodque a stirpe fores geminis coniunctus Atridis;
<verg. aen. urn:cts:latinLit:phi0690.phi003:8.131>	sed mea me virtus et sancta oracula divom
<verg. aen. urn:cts:latinLit:phi0690.phi003:8.132>	cognatique patres, tua terris didita fama,
<verg. aen. urn:cts:latinLit:phi0690.phi003:8.133>	coniunxere tibi et fatis egere volentem.
<verg. aen. urn:cts:latinLit:phi0690.phi003:8.134>	Dardanus, Iliacae primus pater urbis et auctor,
<verg. aen. urn:cts:latinLit:phi0690.phi003:8.135>	Electra, ut Grai perhibent. Atlantide cretus,
<verg. aen. urn:cts:latinLit:phi0690.phi003:8.136>	advehitur Teucros; Electram maxumus Atlas
<verg. aen. urn:cts:latinLit:phi0690.phi003:8.137>	edidit, aetherios umero qui sustinet orbes
<verg. aen. urn:cts:latinLit:phi0690.phi003:8.138>	vobis Mercurius pater est, quem candida Maia
<verg. aen. urn:cts:latinLit:phi0690.phi003:8.139>	Cyllenae gelido conceptum vertice fudit;
<verg. aen. urn:cts:latinLit:phi0690.phi003:8.140>	at Maiam, auditis si quicquam credimus, Atlas,
<verg. aen. urn:cts:latinLit:phi0690.phi003:8.141>	idem Atlas generat, caeli qui sidera tollit.
<verg. aen. urn:cts:latinLit:phi0690.phi003:8.142>	Sic genus amborum scindit se sanguine ab uno.
<verg. aen. urn:cts:latinLit:phi0690.phi003:8.143>	His fretus non legatos neque prima per artem
<verg. aen. urn:cts:latinLit:phi0690.phi003:8.144>	temptamenta tui pepigi: me, me ipse meumque
<verg. aen. urn:cts:latinLit:phi0690.phi003:8.145>	obieci caput et supplex ad limina veni.
<verg. aen. urn:cts:latinLit:phi0690.phi003:8.146>	Gens eadem, quae te, crudeli Daunia bello
<verg. aen. urn:cts:latinLit:phi0690.phi003:8.147>	insequitur; nos si pellant, nihil afore credunt,
<verg. aen. urn:cts:latinLit:phi0690.phi003:8.148>	quin omnem Hesperiam penitus sua sub iuga mittant
<verg. aen. urn:cts:latinLit:phi0690.phi003:8.149>	et mare quod supra teneant quodque adluit infra.
<verg. aen. urn:cts:latinLit:phi0690.phi003:8.150>	Accipe daque fidem: sunt nobis fortia bello
<verg. aen. urn:cts:latinLit:phi0690.phi003:8.151>	pectora, sunt animi et rebus spectata iuventus."
<verg. aen. urn:cts:latinLit:phi0690.phi003:8.152>	Dixerat Aeneas. Ille os oculosque loquentis
<verg. aen. urn:cts:latinLit:phi0690.phi003:8.153>	iamdudum et totum lustrabat lumine corpus.
<verg. aen. urn:cts:latinLit:phi0690.phi003:8.154>	Tum sic pauca refert: "Ut te, fortissime Teucrum,
<verg. aen. urn:cts:latinLit:phi0690.phi003:8.155>	accipio agnoscoque libens! Ut verba parentis
<verg. aen. urn:cts:latinLit:phi0690.phi003:8.156>	et vocem Anchisae magni voltumque recordor!
<verg. aen. urn:cts:latinLit:phi0690.phi003:8.157>	Nam memini Hesionae visentem regna sororis
<verg. aen. urn:cts:latinLit:phi0690.phi003:8.158>	Laomedontiaden Priamum, Salamina petentem,
<verg. aen. urn:cts:latinLit:phi0690.phi003:8.159>	protinus Arcadiae gelidos invisere finis.
<verg. aen. urn:cts:latinLit:phi0690.phi003:8.160>	Tum mihi prima genas vestibat flore iuventas,
<verg. aen. urn:cts:latinLit:phi0690.phi003:8.161>	mirabarque duces Teucros, mirabar et ipsum
<verg. aen. urn:cts:latinLit:phi0690.phi003:8.162>	Laomedontiaden, sed cunctis altior ibat
<verg. aen. urn:cts:latinLit:phi0690.phi003:8.163>	Anchises: mihi mens iuvenali ardebat amore
<verg. aen. urn:cts:latinLit:phi0690.phi003:8.164>	compellare virum et dextrae coniungere dextram.
<verg. aen. urn:cts:latinLit:phi0690.phi003:8.165>	Accessi et cupidus Phenei sub moenia duxi.
<verg. aen. urn:cts:latinLit:phi0690.phi003:8.166>	Ille mihi insignem pharetram Lyciasque sagittas
<verg. aen. urn:cts:latinLit:phi0690.phi003:8.167>	discedens chlamydemque auro dedit intertextam
<verg. aen. urn:cts:latinLit:phi0690.phi003:8.168>	frenaque bina meus quae nunc habet aurea Pallas.
<verg. aen. urn:cts:latinLit:phi0690.phi003:8.169>	Ergo et quam petitis iuncta est mihi foedere dextra,
<verg. aen. urn:cts:latinLit:phi0690.phi003:8.170>	et lux cum primum terris se crastina reddet,
<verg. aen. urn:cts:latinLit:phi0690.phi003:8.171>	auxilio laetos dimittam opibusque iuvabo.
<verg. aen. urn:cts:latinLit:phi0690.phi003:8.172>	Interea sacra haec, quando huc venistis amici,
<verg. aen. urn:cts:latinLit:phi0690.phi003:8.173>	annua, quae differre nefas, celebrate faventes
<verg. aen. urn:cts:latinLit:phi0690.phi003:8.174>	nobiscum et iam nunc sociorum adsuescite mensis."
<verg. aen. urn:cts:latinLit:phi0690.phi003:8.175>	Haec ubi dicta, dapes iubet et sublata reponi
<verg. aen. urn:cts:latinLit:phi0690.phi003:8.176>	pocula gramineoque viros locat ipse sedili
<verg. aen. urn:cts:latinLit:phi0690.phi003:8.177>	praecipuumque toro et villosi pelle leonis
<verg. aen. urn:cts:latinLit:phi0690.phi003:8.178>	accipit Aenean solioque invitat acerno.
<verg. aen. urn:cts:latinLit:phi0690.phi003:8.179>	Tum lecti iuvenes certatim araeque sacerdos
<verg. aen. urn:cts:latinLit:phi0690.phi003:8.180>	viscera tosta ferunt taurorum onerantque canistris
<verg. aen. urn:cts:latinLit:phi0690.phi003:8.181>	dona laboratae Cereris Bacchumque ministrant.
<verg. aen. urn:cts:latinLit:phi0690.phi003:8.182>	Vescitur Aeneas simul et Troiana iuventus
<verg. aen. urn:cts:latinLit:phi0690.phi003:8.183>	perpetui tergo bovis et lustralibus extis.
<verg. aen. urn:cts:latinLit:phi0690.phi003:8.184>	Postquam exempta fames et amor compressus edendi,
<verg. aen. urn:cts:latinLit:phi0690.phi003:8.185>	rex Euandrus ait: "Non haec sollemnia nobis,
<verg. aen. urn:cts:latinLit:phi0690.phi003:8.186>	has ex more dapes, hanc tanti numinis aram
<verg. aen. urn:cts:latinLit:phi0690.phi003:8.187>	vana superstitio veterumque ignara deorum
<verg. aen. urn:cts:latinLit:phi0690.phi003:8.188>	inposuit: saevis, hospes Troiane, periclis
<verg. aen. urn:cts:latinLit:phi0690.phi003:8.189>	servati facimus meritosque novamus honores.
<verg. aen. urn:cts:latinLit:phi0690.phi003:8.190>	Iam primum saxis suspensam hanc aspice rupem,
<verg. aen. urn:cts:latinLit:phi0690.phi003:8.191>	disiectae procul ut moles desertaque montis
<verg. aen. urn:cts:latinLit:phi0690.phi003:8.192>	stat domus et scopuli ingentem traxere ruinam.
<verg. aen. urn:cts:latinLit:phi0690.phi003:8.193>	Hic spelunca fuit, vasto summota recessu,
<verg. aen. urn:cts:latinLit:phi0690.phi003:8.194>	semihominis Caci facies quam dira tenebat
<verg. aen. urn:cts:latinLit:phi0690.phi003:8.195>	solis inaccessam radiis; semperque recenti
<verg. aen. urn:cts:latinLit:phi0690.phi003:8.196>	caede tepebat humus, foribusque adfixa superbis
<verg. aen. urn:cts:latinLit:phi0690.phi003:8.197>	ora virum tristi pendebant pallida tabo.
<verg. aen. urn:cts:latinLit:phi0690.phi003:8.198>	Huic monstro Volcanus erat pater: illius atros
<verg. aen. urn:cts:latinLit:phi0690.phi003:8.199>	ore vomens ignis magna se mole ferebat.
<verg. aen. urn:cts:latinLit:phi0690.phi003:8.200>	Attulit et nobis aliquando optantibus aetas
<verg. aen. urn:cts:latinLit:phi0690.phi003:8.201>	auxilium adventumque dei. Nam maximus ultor,
<verg. aen. urn:cts:latinLit:phi0690.phi003:8.202>	tergemini nece Geryonae spoliisque superbus
<verg. aen. urn:cts:latinLit:phi0690.phi003:8.203>	Alcides aderat taurosque hac victor agebat
<verg. aen. urn:cts:latinLit:phi0690.phi003:8.204>	ingentis, vallemque boves amnemque tenebant.
<verg. aen. urn:cts:latinLit:phi0690.phi003:8.205>	At furiis Caci mens effera, nequid inausum
<verg. aen. urn:cts:latinLit:phi0690.phi003:8.206>	aut intractatum scelerisve dolive fuisset,
<verg. aen. urn:cts:latinLit:phi0690.phi003:8.207>	quattuor a stabulis praestanti corpore tauros
<verg. aen. urn:cts:latinLit:phi0690.phi003:8.208>	avertit, totidem forma superante iuvencas;
<verg. aen. urn:cts:latinLit:phi0690.phi003:8.209>	atque hos, nequa forent pedibus vestigia rectis,
<verg. aen. urn:cts:latinLit:phi0690.phi003:8.210>	cauda in speluncam tractos versisque viarum
<verg. aen. urn:cts:latinLit:phi0690.phi003:8.211>	indiciis raptos saxo occultabat opaco:
<verg. aen. urn:cts:latinLit:phi0690.phi003:8.212>	quaerenti nulla ad speluncam signa ferebant.
<verg. aen. urn:cts:latinLit:phi0690.phi003:8.213>	Interea, cum iam stabulis saturata moveret
<verg. aen. urn:cts:latinLit:phi0690.phi003:8.214>	Amphytrioniades armenta abitumque pararet,
<verg. aen. urn:cts:latinLit:phi0690.phi003:8.215>	discessu mugire boves atque omne querelis
<verg. aen. urn:cts:latinLit:phi0690.phi003:8.216>	impleri nemus et colles clamore relinqui.
<verg. aen. urn:cts:latinLit:phi0690.phi003:8.217>	reddidit una boum vocem vastoque sub antro
<verg. aen. urn:cts:latinLit:phi0690.phi003:8.218>	mugiit et Caci spem custodita fefellit.
<verg. aen. urn:cts:latinLit:phi0690.phi003:8.219>	Hic vero Alcidae furiis exarserat atro
<verg. aen. urn:cts:latinLit:phi0690.phi003:8.220>	felle dolor: rapit arma manu nodisque gravatum
<verg. aen. urn:cts:latinLit:phi0690.phi003:8.221>	robur et aerii cursu petit ardua montis.
<verg. aen. urn:cts:latinLit:phi0690.phi003:8.222>	Tum primum nostri Cacum videre timentem
<verg. aen. urn:cts:latinLit:phi0690.phi003:8.223>	turbatumque oculis: fugit ilicet ocior Euro
<verg. aen. urn:cts:latinLit:phi0690.phi003:8.224>	speluncamque petit, pedibus timor addidit alas.
<verg. aen. urn:cts:latinLit:phi0690.phi003:8.225>	Ut sese inclusit ruptisque immane catenis
<verg. aen. urn:cts:latinLit:phi0690.phi003:8.226>	deiecit saxum, ferro quod et arte paterna
<verg. aen. urn:cts:latinLit:phi0690.phi003:8.227>	pendebat, fultosque emuniit obice postis,
<verg. aen. urn:cts:latinLit:phi0690.phi003:8.228>	ecce furens animis aderat Tirynthius omnemque
<verg. aen. urn:cts:latinLit:phi0690.phi003:8.229>	accessum lustrans huc ora ferebat et illuc,
<verg. aen. urn:cts:latinLit:phi0690.phi003:8.230>	dentibus infrendens. Ter totum fervidus ira
<verg. aen. urn:cts:latinLit:phi0690.phi003:8.231>	lustrat Aventini montem, ter saxea temptat
<verg. aen. urn:cts:latinLit:phi0690.phi003:8.232>	limina nequiquam, ter fessus valle resedit.
<verg. aen. urn:cts:latinLit:phi0690.phi003:8.233>	Stabat acuta silex, praecisis undique saxis
<verg. aen. urn:cts:latinLit:phi0690.phi003:8.234>	speluncae dorso insurgens, altissima visu,
<verg. aen. urn:cts:latinLit:phi0690.phi003:8.235>	dirarum nidis domus opportuna volucrum.
<verg. aen. urn:cts:latinLit:phi0690.phi003:8.236>	Hanc, ut prona iugo laevum incumbebat in amnem,
<verg. aen. urn:cts:latinLit:phi0690.phi003:8.237>	dexter in adversum nitens concussit et imis
<verg. aen. urn:cts:latinLit:phi0690.phi003:8.238>	avolsam solvit radicibus; inde repente
<verg. aen. urn:cts:latinLit:phi0690.phi003:8.239>	inpulit, inpulsu quo maximus intonat aether
<verg. aen. urn:cts:latinLit:phi0690.phi003:8.240>	dissultant ripae refluitque exterritus amnis.
<verg. aen. urn:cts:latinLit:phi0690.phi003:8.241>	At specus et Caci detecta apparuit ingens
<verg. aen. urn:cts:latinLit:phi0690.phi003:8.242>	regia, et umbrosae penitus patuere cavernae:
<verg. aen. urn:cts:latinLit:phi0690.phi003:8.243>	non secus ac siqua penitus vi terra dehiscens
<verg. aen. urn:cts:latinLit:phi0690.phi003:8.244>	infernas reseret sedes et regna recludat
<verg. aen. urn:cts:latinLit:phi0690.phi003:8.245>	pallida, dis invisa, superque immane barathrum
<verg. aen. urn:cts:latinLit:phi0690.phi003:8.246>	cernatur, trepident inmisso lumine manes.
<verg. aen. urn:cts:latinLit:phi0690.phi003:8.247>	Ergo insperata deprensum luce repente
<verg. aen. urn:cts:latinLit:phi0690.phi003:8.248>	inclusumque cavo saxo atque insueta rudentem
<verg. aen. urn:cts:latinLit:phi0690.phi003:8.249>	desuper Alcides telis premit omniaque arma
<verg. aen. urn:cts:latinLit:phi0690.phi003:8.250>	advocat et ramis vastisque molaribus instat.
<verg. aen. urn:cts:latinLit:phi0690.phi003:8.251>	Ille autem, neque enim fuga iam super ulla pericli,
<verg. aen. urn:cts:latinLit:phi0690.phi003:8.252>	faucibus ingentem fumum (mirabile dictu)
<verg. aen. urn:cts:latinLit:phi0690.phi003:8.253>	evomit involvitque domum caligine caeca,
<verg. aen. urn:cts:latinLit:phi0690.phi003:8.254>	prospectum eripiens oculis, glomeratque sub antro
<verg. aen. urn:cts:latinLit:phi0690.phi003:8.255>	fumiferam noctem commixtis igne tenebris.
<verg. aen. urn:cts:latinLit:phi0690.phi003:8.256>	Non tulit Alcides animis seque ipse per ignem
<verg. aen. urn:cts:latinLit:phi0690.phi003:8.257>	praecipiti iecit saltu, qua plurimus undam
<verg. aen. urn:cts:latinLit:phi0690.phi003:8.258>	fumus agit nebulaque ingens specus aestuat atra.
<verg. aen. urn:cts:latinLit:phi0690.phi003:8.259>	Hic Cacum in tenebris incendia vana vomentem
<verg. aen. urn:cts:latinLit:phi0690.phi003:8.260>	corripit in nodum complexus et angit inhaerens
<verg. aen. urn:cts:latinLit:phi0690.phi003:8.261>	elisos oculos et siccum sanguine guttur.
<verg. aen. urn:cts:latinLit:phi0690.phi003:8.262>	Panditur extemplo foribus domus atra revolsis,
<verg. aen. urn:cts:latinLit:phi0690.phi003:8.263>	abstractaeque boves abiurataeque rapinae
<verg. aen. urn:cts:latinLit:phi0690.phi003:8.264>	caelo ostenduntur, pedibusque informe cadaver
<verg. aen. urn:cts:latinLit:phi0690.phi003:8.265>	protrahitur. Nequeunt expleri corda tuendo
<verg. aen. urn:cts:latinLit:phi0690.phi003:8.266>	terribilis oculos, voltum villosaque saetis
<verg. aen. urn:cts:latinLit:phi0690.phi003:8.267>	pectora semiferi atque extinctos faucibus ignis.
<verg. aen. urn:cts:latinLit:phi0690.phi003:8.268>	Ex illo celebratus honos, laetique minores
<verg. aen. urn:cts:latinLit:phi0690.phi003:8.269>	servavere diem, primusque Potitius auctor
<verg. aen. urn:cts:latinLit:phi0690.phi003:8.270>	et domus Herculei custos Pinaria sacri.
<verg. aen. urn:cts:latinLit:phi0690.phi003:8.271>	Hanc aram luco statuit, quae maxuma semper
<verg. aen. urn:cts:latinLit:phi0690.phi003:8.272>	dicetur nobis et erit quae maxuma semper.
<verg. aen. urn:cts:latinLit:phi0690.phi003:8.273>	Quare agite, o iuvenes, tantarum in munere laudum
<verg. aen. urn:cts:latinLit:phi0690.phi003:8.274>	cingite fronde comas et pocula porgite dextris
<verg. aen. urn:cts:latinLit:phi0690.phi003:8.275>	communemque vocate deum et date vina volentes."
<verg. aen. urn:cts:latinLit:phi0690.phi003:8.276>	Dixerat, Herculea bicolor cum populus umbra
<verg. aen. urn:cts:latinLit:phi0690.phi003:8.277>	velavitque comas foliisque innexa pependit
<verg. aen. urn:cts:latinLit:phi0690.phi003:8.278>	et sacer implevit dextram scyphus. Ocius omnes
<verg. aen. urn:cts:latinLit:phi0690.phi003:8.279>	in mensam laeti libant divosque precantur.
<verg. aen. urn:cts:latinLit:phi0690.phi003:8.280>	Devexo interea propior fit Vesper Olympo,
<verg. aen. urn:cts:latinLit:phi0690.phi003:8.281>	iamque sacerdotes primusque Potitius ibant,
<verg. aen. urn:cts:latinLit:phi0690.phi003:8.282>	pellibus in morem cincti, flammasque ferebant.
<verg. aen. urn:cts:latinLit:phi0690.phi003:8.283>	Instaurant epulas et mensae grata secundae
<verg. aen. urn:cts:latinLit:phi0690.phi003:8.284>	dona ferunt cumulantque oneratis lancibus aras.
<verg. aen. urn:cts:latinLit:phi0690.phi003:8.285>	tum Salii ad cantus incensa altaria circum
<verg. aen. urn:cts:latinLit:phi0690.phi003:8.286>	populeis adsunt evincti tempora ramis,
<verg. aen. urn:cts:latinLit:phi0690.phi003:8.287>	hic iuvenum chorus, ille senum; qui carmine laudes
<verg. aen. urn:cts:latinLit:phi0690.phi003:8.288>	Herculeas et facta ferunt: ut prima novercae
<verg. aen. urn:cts:latinLit:phi0690.phi003:8.289>	monstra manu geminosque premens eliserit angues,
<verg. aen. urn:cts:latinLit:phi0690.phi003:8.290>	ut bello egregias idem disiecerit urbes,
<verg. aen. urn:cts:latinLit:phi0690.phi003:8.291>	Troiamque Oechaliamque, ut duros mille labores
<verg. aen. urn:cts:latinLit:phi0690.phi003:8.292>	rege sub Eurystheo fatis Iunonis iniquae
<verg. aen. urn:cts:latinLit:phi0690.phi003:8.293>	pertulerit. "Tu nubigenas, invicte, bimembris
<verg. aen. urn:cts:latinLit:phi0690.phi003:8.294>	Hylaeeumque Pholumque, manu, tu Cresia mactas
<verg. aen. urn:cts:latinLit:phi0690.phi003:8.295>	prodigia et vastum Nemeae sub rupe leonem.
<verg. aen. urn:cts:latinLit:phi0690.phi003:8.296>	Te Stygii tremuere lacus, te ianitor Orci
<verg. aen. urn:cts:latinLit:phi0690.phi003:8.297>	ossa super recubans antro semesa cruento;
<verg. aen. urn:cts:latinLit:phi0690.phi003:8.298>	nec te ullae facies, non terruit ipse Typhoeus,
<verg. aen. urn:cts:latinLit:phi0690.phi003:8.299>	arduus arma tenens; non te rationis egentem
<verg. aen. urn:cts:latinLit:phi0690.phi003:8.300>	Lernaeus turba capitum circumstetit anguis.
<verg. aen. urn:cts:latinLit:phi0690.phi003:8.301>	Salve, vera Iovis proles, decus addite divis,
<verg. aen. urn:cts:latinLit:phi0690.phi003:8.302>	et nos et tua dexter adi pede sacra secundo."
<verg. aen. urn:cts:latinLit:phi0690.phi003:8.303>	Talia carminibus celebrant; super omnia Caci
<verg. aen. urn:cts:latinLit:phi0690.phi003:8.304>	speluncam adiciunt spirantemque ignibus ipsum.
<verg. aen. urn:cts:latinLit:phi0690.phi003:8.305>	Consonat omne nemus strepitu collesque resultant.
<verg. aen. urn:cts:latinLit:phi0690.phi003:8.306>	Exim se cuncti divinis rebus ad urbem
<verg. aen. urn:cts:latinLit:phi0690.phi003:8.307>	perfectis referunt. Ibat rex obsitus aevo
<verg. aen. urn:cts:latinLit:phi0690.phi003:8.308>	et comitem Aenean iuxta natumque tenebat
<verg. aen. urn:cts:latinLit:phi0690.phi003:8.309>	ingrediens varioque viam sermone levabat.
<verg. aen. urn:cts:latinLit:phi0690.phi003:8.310>	miratur facilisque oculos fert omnia circum
<verg. aen. urn:cts:latinLit:phi0690.phi003:8.311>	Aeneas capiturque locis et singula laetus
<verg. aen. urn:cts:latinLit:phi0690.phi003:8.312>	exquiritque auditque virum monimenta priorum.
<verg. aen. urn:cts:latinLit:phi0690.phi003:8.313>	Tum rex Euandrus, Romanae conditor arcis:
<verg. aen. urn:cts:latinLit:phi0690.phi003:8.314>	"Haec nemora indigenae fauni nymphaeque tenebant
<verg. aen. urn:cts:latinLit:phi0690.phi003:8.315>	gensque virum truncis et duro robore nata,
<verg. aen. urn:cts:latinLit:phi0690.phi003:8.316>	quis neque mos neque cultus erat, nec iungere tauros
<verg. aen. urn:cts:latinLit:phi0690.phi003:8.317>	aut componere opes norant aut parcere parto,
<verg. aen. urn:cts:latinLit:phi0690.phi003:8.318>	sed rami atque asper victu venatus alebat.
<verg. aen. urn:cts:latinLit:phi0690.phi003:8.319>	Primus ab aetherio venit Saturnus Olympo,
<verg. aen. urn:cts:latinLit:phi0690.phi003:8.320>	arma Iovis fugiens et regnis exsul ademptis.
<verg. aen. urn:cts:latinLit:phi0690.phi003:8.321>	Is genus indocile ac dispersum montibus altis
<verg. aen. urn:cts:latinLit:phi0690.phi003:8.322>	composuit legesque dedit Latiumque vocari
<verg. aen. urn:cts:latinLit:phi0690.phi003:8.323>	maluit, his quoniam latuisset tutis in oris.
<verg. aen. urn:cts:latinLit:phi0690.phi003:8.324>	Aurea quae perhibent illo sub rege fuere
<verg. aen. urn:cts:latinLit:phi0690.phi003:8.325>	saecula. Sic placida populos in pace regebat,
<verg. aen. urn:cts:latinLit:phi0690.phi003:8.326>	deterior donec paulatim ac decolor aetas
<verg. aen. urn:cts:latinLit:phi0690.phi003:8.327>	et belli rabies et amor successit habendi.
<verg. aen. urn:cts:latinLit:phi0690.phi003:8.328>	Tum manus Ausonia et gentes venere Sicanae,
<verg. aen. urn:cts:latinLit:phi0690.phi003:8.329>	saepius et nomen posuit Saturnia tellus;
<verg. aen. urn:cts:latinLit:phi0690.phi003:8.330>	tum reges asperque immani corpore Thybris,
<verg. aen. urn:cts:latinLit:phi0690.phi003:8.331>	a quo post Itali fluvium cognomine Thybrim
<verg. aen. urn:cts:latinLit:phi0690.phi003:8.332>	diximus, amisit verum vetus Albula nomen;
<verg. aen. urn:cts:latinLit:phi0690.phi003:8.333>	me pulsum patria pelagique extrema sequentem
<verg. aen. urn:cts:latinLit:phi0690.phi003:8.334>	Fortuna omnipotens et ineluctabile fatum
<verg. aen. urn:cts:latinLit:phi0690.phi003:8.335>	his posuere locis matrisque egere tremenda
<verg. aen. urn:cts:latinLit:phi0690.phi003:8.336>	Carmentis nymphae monita et deus auctor Apollo.
<verg. aen. urn:cts:latinLit:phi0690.phi003:8.337>	Vix ea dicta: dehinc progressus monstrat et aram
<verg. aen. urn:cts:latinLit:phi0690.phi003:8.338>	et Carmentalem Romani nomine portam
<verg. aen. urn:cts:latinLit:phi0690.phi003:8.339>	quam memorant, nymphae priscum Carmentis honorem,
<verg. aen. urn:cts:latinLit:phi0690.phi003:8.340>	vatis fatidicae, cecinit quae prima futuros
<verg. aen. urn:cts:latinLit:phi0690.phi003:8.341>	Aeneadas magnos et nobile Pallanteum.
<verg. aen. urn:cts:latinLit:phi0690.phi003:8.342>	Hinc lucum ingentem quem Romulus acer Asylum
<verg. aen. urn:cts:latinLit:phi0690.phi003:8.343>	rettulit et gelida monstrat sub rupe Lupercal,
<verg. aen. urn:cts:latinLit:phi0690.phi003:8.344>	Parrhasio dictum Panos de more Lycaei.
<verg. aen. urn:cts:latinLit:phi0690.phi003:8.345>	Nec non et sacri monstrat nemus Argileti
<verg. aen. urn:cts:latinLit:phi0690.phi003:8.346>	testaturque locum et letum docet hospitis Argi.
<verg. aen. urn:cts:latinLit:phi0690.phi003:8.347>	Hinc ad Tarpeiam sedem et Capitolia ducit,
<verg. aen. urn:cts:latinLit:phi0690.phi003:8.348>	aurea nunc, olim silvestribus horrida dumis.
<verg. aen. urn:cts:latinLit:phi0690.phi003:8.349>	Iam tum religio pavidos terrebat agrestis
<verg. aen. urn:cts:latinLit:phi0690.phi003:8.350>	dira loci, iam tum silvam saxumque tremebant.
<verg. aen. urn:cts:latinLit:phi0690.phi003:8.351>	Hoc nemus, hunc," inquit, "frondoso vertice collem
<verg. aen. urn:cts:latinLit:phi0690.phi003:8.352>	(quis deus incertum est) habitat deus: Arcades ipsum
<verg. aen. urn:cts:latinLit:phi0690.phi003:8.353>	credunt se vidisse Iovem, cum saepe nigrantem
<verg. aen. urn:cts:latinLit:phi0690.phi003:8.354>	aegida concuteret dextra nimbosque cieret.
<verg. aen. urn:cts:latinLit:phi0690.phi003:8.355>	Haec duo praeterea disiectis oppida muris,
<verg. aen. urn:cts:latinLit:phi0690.phi003:8.356>	reliquias veterumque vides monimenta virorum.
<verg. aen. urn:cts:latinLit:phi0690.phi003:8.357>	Hanc Ianus pater, hanc Saturnus condidit arcem:
<verg. aen. urn:cts:latinLit:phi0690.phi003:8.358>	Ianiculum huic, illi fuerat Saturnia nomen."
<verg. aen. urn:cts:latinLit:phi0690.phi003:8.359>	Talibus inter se dictis ad tecta subibant
<verg. aen. urn:cts:latinLit:phi0690.phi003:8.360>	pauperis Euandri passimque armenta videbant
<verg. aen. urn:cts:latinLit:phi0690.phi003:8.361>	Romanoque foro et lautis mugire Carinis.
<verg. aen. urn:cts:latinLit:phi0690.phi003:8.362>	Ut ventum ad sedes: "Haec," inquit, "limina victor
<verg. aen. urn:cts:latinLit:phi0690.phi003:8.363>	Alcides subiit, haec illum regia cepit.
<verg. aen. urn:cts:latinLit:phi0690.phi003:8.364>	Aude, hospes, contemnere opes et te quoque dignum
<verg. aen. urn:cts:latinLit:phi0690.phi003:8.365>	finge deo rebusque veni non asper egenis."
<verg. aen. urn:cts:latinLit:phi0690.phi003:8.366>	dixit et angusti subter fastigia tecti
<verg. aen. urn:cts:latinLit:phi0690.phi003:8.367>	ingentem Aenean duxit stratisque locavit
<verg. aen. urn:cts:latinLit:phi0690.phi003:8.368>	effultum foliis et pelle Libystidis ursae.
<verg. aen. urn:cts:latinLit:phi0690.phi003:8.369>	Nox ruit et fuscis tellurem amplectitur alis.
<verg. aen. urn:cts:latinLit:phi0690.phi003:8.370>	At Venus haud animo nequiquam exterrita mater
<verg. aen. urn:cts:latinLit:phi0690.phi003:8.371>	Laurentumque minis et duro mota tumultu
<verg. aen. urn:cts:latinLit:phi0690.phi003:8.372>	Volcanum adloquitur thalamoque haec coniugis aureo
<verg. aen. urn:cts:latinLit:phi0690.phi003:8.373>	incipit et dictis divinum adspirat amorem:
<verg. aen. urn:cts:latinLit:phi0690.phi003:8.374>	"Dum bello Argolici vastabant Pergama reges
<verg. aen. urn:cts:latinLit:phi0690.phi003:8.375>	debita casurasque inimicis ignibus arces,
<verg. aen. urn:cts:latinLit:phi0690.phi003:8.376>	non ullum auxilium miseris, non arma rogavi
<verg. aen. urn:cts:latinLit:phi0690.phi003:8.377>	artis opisque tuae nec te, carissime coniunx,
<verg. aen. urn:cts:latinLit:phi0690.phi003:8.378>	incassumve tuos volui exercere labores,
<verg. aen. urn:cts:latinLit:phi0690.phi003:8.379>	quamvis et Priami deberem plurima natis
<verg. aen. urn:cts:latinLit:phi0690.phi003:8.380>	et durum Aeneae flevissem saepe laborem.
<verg. aen. urn:cts:latinLit:phi0690.phi003:8.381>	Nunc Iovis imperiis Rutulorum constitit oris:
<verg. aen. urn:cts:latinLit:phi0690.phi003:8.382>	ergo eadem supplex venio et sanctum mihi numen
<verg. aen. urn:cts:latinLit:phi0690.phi003:8.383>	arma rogo genetrix nato. Te filia Nerei,
<verg. aen. urn:cts:latinLit:phi0690.phi003:8.384>	te potuit lacrimis Tithonia flectere coniunx.
<verg. aen. urn:cts:latinLit:phi0690.phi003:8.385>	Aspice qui coeant populi, quae moenia clausis
<verg. aen. urn:cts:latinLit:phi0690.phi003:8.386>	ferrum acuant portis in me exscidiumque meorum."
<verg. aen. urn:cts:latinLit:phi0690.phi003:8.387>	Dixerat et niveis hinc atque hinc diva lacertis
<verg. aen. urn:cts:latinLit:phi0690.phi003:8.388>	cunctantem amplexu molli fovet. Ille repente
<verg. aen. urn:cts:latinLit:phi0690.phi003:8.389>	accepit solitam flammam, notusque medullas
<verg. aen. urn:cts:latinLit:phi0690.phi003:8.390>	intravit calor et labefacta per ossa cucurrit:
<verg. aen. urn:cts:latinLit:phi0690.phi003:8.391>	non secus atque olim tonitru cum rupta corusco
<verg. aen. urn:cts:latinLit:phi0690.phi003:8.392>	ignea rima micans percurrit lumine nimbos.
<verg. aen. urn:cts:latinLit:phi0690.phi003:8.393>	Sensit laeta dolis et formae conscia coniunx.
<verg. aen. urn:cts:latinLit:phi0690.phi003:8.394>	Tum pater aeterno fatur devinctus amore:
<verg. aen. urn:cts:latinLit:phi0690.phi003:8.395>	"Quid causas petis ex alto? Fiducia cessit
<verg. aen. urn:cts:latinLit:phi0690.phi003:8.396>	quo tibi, diva, mei? Similis si cura fuisset,
<verg. aen. urn:cts:latinLit:phi0690.phi003:8.397>	tum quoque fas nobis Teucros armare fuisset:
<verg. aen. urn:cts:latinLit:phi0690.phi003:8.398>	nec pater omnipotens Troiam nec fata vetabant
<verg. aen. urn:cts:latinLit:phi0690.phi003:8.399>	stare decemque alios Priamum superesse per annos.
<verg. aen. urn:cts:latinLit:phi0690.phi003:8.400>	Et nunc, si bellare paras atque haec tibi mens est,
<verg. aen. urn:cts:latinLit:phi0690.phi003:8.401>	quidquid in arte mea possum promittere curae,
<verg. aen. urn:cts:latinLit:phi0690.phi003:8.402>	quod fieri ferro liquidove potest electro,
<verg. aen. urn:cts:latinLit:phi0690.phi003:8.403>	quantum ignes animaeque valent, absiste precando
<verg. aen. urn:cts:latinLit:phi0690.phi003:8.404>	viribus indubitare tuis." Ea verba locutus
<verg. aen. urn:cts:latinLit:phi0690.phi003:8.405>	optatos dedit amplexus placidumque petivit
<verg. aen. urn:cts:latinLit:phi0690.phi003:8.406>	coniugis infusus gremio per membra soporem.
<verg. aen. urn:cts:latinLit:phi0690.phi003:8.407>	Inde ubi prima quies medio iam noctis abactae
<verg. aen. urn:cts:latinLit:phi0690.phi003:8.408>	curriculo expulerat somnum, cum femina primum,
<verg. aen. urn:cts:latinLit:phi0690.phi003:8.409>	cui tolerare colo vitam tenuique Minerva
<verg. aen. urn:cts:latinLit:phi0690.phi003:8.410>	impositum, cinerem et sopitos suscitat ignes,
<verg. aen. urn:cts:latinLit:phi0690.phi003:8.411>	noctem addens operi, famulasque ad lumina longo
<verg. aen. urn:cts:latinLit:phi0690.phi003:8.412>	exercet penso, castum ut servare cubile
<verg. aen. urn:cts:latinLit:phi0690.phi003:8.413>	coniugis et possit parvos educere natos:
<verg. aen. urn:cts:latinLit:phi0690.phi003:8.414>	haud secus Ignipotens nec tempore segnior illo
<verg. aen. urn:cts:latinLit:phi0690.phi003:8.415>	mollibus e stratis opera ad fabrilia surgit.
<verg. aen. urn:cts:latinLit:phi0690.phi003:8.416>	Insula Sicanium iuxta latus Aeoliamque
<verg. aen. urn:cts:latinLit:phi0690.phi003:8.417>	erigitur Liparen, fumantibus ardua saxis,
<verg. aen. urn:cts:latinLit:phi0690.phi003:8.418>	quam subter specus et Cyclopum exesa caminis
<verg. aen. urn:cts:latinLit:phi0690.phi003:8.419>	antra Aetnaea tonant validique incudibus ictus
<verg. aen. urn:cts:latinLit:phi0690.phi003:8.420>	auditi referunt gemitus striduntque cavernis
<verg. aen. urn:cts:latinLit:phi0690.phi003:8.421>	stricturae Chalybum et fornacibus ignis anhelat,
<verg. aen. urn:cts:latinLit:phi0690.phi003:8.422>	Volcani domus et Volcania nomine tellus.
<verg. aen. urn:cts:latinLit:phi0690.phi003:8.423>	Hoc tunc ignipotens caelo descendit ab alto.
<verg. aen. urn:cts:latinLit:phi0690.phi003:8.424>	Ferrum exercebant vasto Cyclopes in antro,
<verg. aen. urn:cts:latinLit:phi0690.phi003:8.425>	Brontesque Steropesque et nudus membra Pyragmon.
<verg. aen. urn:cts:latinLit:phi0690.phi003:8.426>	His informatum manibus iam parte polita
<verg. aen. urn:cts:latinLit:phi0690.phi003:8.427>	fulmen erat, toto genitor quae plurima caelo
<verg. aen. urn:cts:latinLit:phi0690.phi003:8.428>	deicit in terras, pars inperfecta manebat.
<verg. aen. urn:cts:latinLit:phi0690.phi003:8.429>	Tris imbris torti radios, tris nubis aquosae
<verg. aen. urn:cts:latinLit:phi0690.phi003:8.430>	addiderant, rutili tris ignis et alitis austri:
<verg. aen. urn:cts:latinLit:phi0690.phi003:8.431>	fulgores nunc horrificos sonitumque metumque
<verg. aen. urn:cts:latinLit:phi0690.phi003:8.432>	miscebant operi flammisque sequacibus iras.
<verg. aen. urn:cts:latinLit:phi0690.phi003:8.433>	Parte alia Marti currumque rotasque volucris
<verg. aen. urn:cts:latinLit:phi0690.phi003:8.434>	instabant, quibus ille viros, quibus excitat urbes;
<verg. aen. urn:cts:latinLit:phi0690.phi003:8.435>	aegidaque horriferam, turbatae Palladis arma,
<verg. aen. urn:cts:latinLit:phi0690.phi003:8.436>	certatim squamis serpentum auroque polibant
<verg. aen. urn:cts:latinLit:phi0690.phi003:8.437>	conexosque anguis ipsamque in pectore divae
<verg. aen. urn:cts:latinLit:phi0690.phi003:8.438>	Gorgona, desecto vertentem lumina collo.
<verg. aen. urn:cts:latinLit:phi0690.phi003:8.439>	"Tollite cuncta," inquit, "coeptosque auferte labores,
<verg. aen. urn:cts:latinLit:phi0690.phi003:8.440>	Aetnaei Cyclopes, et huc advertite mentem:
<verg. aen. urn:cts:latinLit:phi0690.phi003:8.441>	arma acri facienda viro. Nunc viribus usus,
<verg. aen. urn:cts:latinLit:phi0690.phi003:8.442>	nunc manibus rapidis, omni nunc arte magistra.
<verg. aen. urn:cts:latinLit:phi0690.phi003:8.443>	Praecipitate moras." Nec plura effatus; at illi
<verg. aen. urn:cts:latinLit:phi0690.phi003:8.444>	ocius incubuere omnes pariterque laborem
<verg. aen. urn:cts:latinLit:phi0690.phi003:8.445>	sortiti. Fluit aes rivis aurique metallum,
<verg. aen. urn:cts:latinLit:phi0690.phi003:8.446>	volnificusque chalybs vasta fornace liquescit.
<verg. aen. urn:cts:latinLit:phi0690.phi003:8.447>	Ingentum clipeum informant, unum omnia contra
<verg. aen. urn:cts:latinLit:phi0690.phi003:8.448>	tela Latinorum, septenosque orbibus orbes
<verg. aen. urn:cts:latinLit:phi0690.phi003:8.449>	impediunt. Alii ventosis follibus auras
<verg. aen. urn:cts:latinLit:phi0690.phi003:8.450>	accipiunt redduntque, alii stridentia tingunt
<verg. aen. urn:cts:latinLit:phi0690.phi003:8.451>	aera lacu. Gemit impositis incudibus antrum.
<verg. aen. urn:cts:latinLit:phi0690.phi003:8.452>	Illi inter sese multa vi bracchia tollunt
<verg. aen. urn:cts:latinLit:phi0690.phi003:8.453>	in numerum versantque tenaci forcipe massam.
<verg. aen. urn:cts:latinLit:phi0690.phi003:8.454>	Haec pater Aeoliis properat dum Lemnius oris,
<verg. aen. urn:cts:latinLit:phi0690.phi003:8.455>	Euandrum ex humili tecto lux suscitat alma
<verg. aen. urn:cts:latinLit:phi0690.phi003:8.456>	et matutini volucrum sub culmine cantus.
<verg. aen. urn:cts:latinLit:phi0690.phi003:8.457>	Consurgit senior tunicaque inducitur artus
<verg. aen. urn:cts:latinLit:phi0690.phi003:8.458>	et Tyrrhena pedum circumdat vincula plantis;
<verg. aen. urn:cts:latinLit:phi0690.phi003:8.459>	tum lateri atque umeris Tegeaeum subligat ensem,
<verg. aen. urn:cts:latinLit:phi0690.phi003:8.460>	demissa ab laeva pantherae terga retorquens.
<verg. aen. urn:cts:latinLit:phi0690.phi003:8.461>	Nec non et gemini custodes limine ab alto
<verg. aen. urn:cts:latinLit:phi0690.phi003:8.462>	praecedunt gressumque canes comitantur erilem.
<verg. aen. urn:cts:latinLit:phi0690.phi003:8.463>	Hospitis Aeneae sedem et secreta petebat
<verg. aen. urn:cts:latinLit:phi0690.phi003:8.464>	sermonum memor et promissi muneris heros.
<verg. aen. urn:cts:latinLit:phi0690.phi003:8.465>	Nec minus Aeneas se matutinus agebat.
<verg. aen. urn:cts:latinLit:phi0690.phi003:8.466>	Filius huic Pallas, illi comes ibat Achates.
<verg. aen. urn:cts:latinLit:phi0690.phi003:8.467>	Congressi iungunt dextras mediisque residunt
<verg. aen. urn:cts:latinLit:phi0690.phi003:8.468>	aedibus et licito tandem sermone fruuntur.
<verg. aen. urn:cts:latinLit:phi0690.phi003:8.469>	Rex prior haec:
<verg. aen. urn:cts:latinLit:phi0690.phi003:8.470>	"Maxume Teucrorum ductor, quo sospite numquam
<verg. aen. urn:cts:latinLit:phi0690.phi003:8.471>	res equidem Troiae victas aut regna fatebor,
<verg. aen. urn:cts:latinLit:phi0690.phi003:8.472>	nobis ad belli auxilium pro nomine tanto
<verg. aen. urn:cts:latinLit:phi0690.phi003:8.473>	exiguae vires: hinc Tusco claudimur amni,
<verg. aen. urn:cts:latinLit:phi0690.phi003:8.474>	hinc Rutulus premit et murum circumsonat armis.
<verg. aen. urn:cts:latinLit:phi0690.phi003:8.475>	Sed tibi ego ingentis populos opulentaque regnis
<verg. aen. urn:cts:latinLit:phi0690.phi003:8.476>	iungere castra paro, quam fors inopina salutem
<verg. aen. urn:cts:latinLit:phi0690.phi003:8.477>	ostentat: fatis huc te poscentibus adfers.
<verg. aen. urn:cts:latinLit:phi0690.phi003:8.478>	Haud procul hinc saxo incolitur fundata vetusto
<verg. aen. urn:cts:latinLit:phi0690.phi003:8.479>	urbis Agyllinae sedes, ubi Lydia quondam
<verg. aen. urn:cts:latinLit:phi0690.phi003:8.480>	gens, bello praeclara, iugis insedit Etruscis.
<verg. aen. urn:cts:latinLit:phi0690.phi003:8.481>	Hanc multos florentem annos rex deinde superbo
<verg. aen. urn:cts:latinLit:phi0690.phi003:8.482>	imperio et saevis tenuit Mezentius armis.
<verg. aen. urn:cts:latinLit:phi0690.phi003:8.483>	Quid memorem infandas caedes, quid facta tyranni
<verg. aen. urn:cts:latinLit:phi0690.phi003:8.484>	effera? Di capiti ipsius generique reservent!
<verg. aen. urn:cts:latinLit:phi0690.phi003:8.485>	Mortua quin etiam iungebat corpora vivis
<verg. aen. urn:cts:latinLit:phi0690.phi003:8.486>	componens manibusque manus atque oribus ora,
<verg. aen. urn:cts:latinLit:phi0690.phi003:8.487>	tormenti genus, et sanie taboque fluentis
<verg. aen. urn:cts:latinLit:phi0690.phi003:8.488>	complexu in misero longa sic morte necabat.
<verg. aen. urn:cts:latinLit:phi0690.phi003:8.489>	at fessi tandem cives infanda furentem
<verg. aen. urn:cts:latinLit:phi0690.phi003:8.490>	armati circumsistunt ipsumque domumque,
<verg. aen. urn:cts:latinLit:phi0690.phi003:8.491>	obtruncant socios, ignem ad fastigia iactant.
<verg. aen. urn:cts:latinLit:phi0690.phi003:8.492>	Ille inter caedem Rutulorum elapsus in agros
<verg. aen. urn:cts:latinLit:phi0690.phi003:8.493>	confugere et Turni defendier hospitis armis.
<verg. aen. urn:cts:latinLit:phi0690.phi003:8.494>	Ergo omnis furiis surrexit Etruria iustis:
<verg. aen. urn:cts:latinLit:phi0690.phi003:8.495>	regem ad supplicium praesenti Marte reposcunt.
<verg. aen. urn:cts:latinLit:phi0690.phi003:8.496>	his ego te, Aenea, ductorem milibus addam.
<verg. aen. urn:cts:latinLit:phi0690.phi003:8.497>	Toto namque fremunt condensae litore puppes
<verg. aen. urn:cts:latinLit:phi0690.phi003:8.498>	Signaque ferre iubent; retinet longaevus haruspex
<verg. aen. urn:cts:latinLit:phi0690.phi003:8.499>	fata canens, "O Maeoniae delecta iuventus,
<verg. aen. urn:cts:latinLit:phi0690.phi003:8.500>	flos veterum virtusque virum, quos iustus in hostem
<verg. aen. urn:cts:latinLit:phi0690.phi003:8.501>	fert dolor et merita accendit Mezentius ira,
<verg. aen. urn:cts:latinLit:phi0690.phi003:8.502>	nulli fas Italo tantam subiungere gentem:
<verg. aen. urn:cts:latinLit:phi0690.phi003:8.503>	externos optate duces"; tum Etrusca resedit
<verg. aen. urn:cts:latinLit:phi0690.phi003:8.504>	hoc acies campo, monitis exterrita divom.
<verg. aen. urn:cts:latinLit:phi0690.phi003:8.505>	Ipse oratores ad me regnique coronam
<verg. aen. urn:cts:latinLit:phi0690.phi003:8.506>	cum sceptro misit mandatque insignia Tarchon,
<verg. aen. urn:cts:latinLit:phi0690.phi003:8.507>	succedam castris Tyrrhenaque regna capessam.
<verg. aen. urn:cts:latinLit:phi0690.phi003:8.508>	Sed mihi tarda gelu saeclisque effeta senectus
<verg. aen. urn:cts:latinLit:phi0690.phi003:8.509>	invidet imperium seraeque ad fortia vires.
<verg. aen. urn:cts:latinLit:phi0690.phi003:8.510>	natum exhortarer, ni mixtus matre Sabella
<verg. aen. urn:cts:latinLit:phi0690.phi003:8.511>	hinc partem patriae traheret. Tu, cuius et annis
<verg. aen. urn:cts:latinLit:phi0690.phi003:8.512>	et generi fatum indulgent, quem numina poscunt,
<verg. aen. urn:cts:latinLit:phi0690.phi003:8.513>	ingredere, o Teucrum atque Italum fortissime ductor.
<verg. aen. urn:cts:latinLit:phi0690.phi003:8.514>	hunc tibi praeterea, spes et solacia nostri,
<verg. aen. urn:cts:latinLit:phi0690.phi003:8.515>	Pallanta adiungam; sub te tolerare magistro
<verg. aen. urn:cts:latinLit:phi0690.phi003:8.516>	militiam et grave Martis opus, tua cernere facta
<verg. aen. urn:cts:latinLit:phi0690.phi003:8.517>	adsuescat primis et te miretur ab annis.
<verg. aen. urn:cts:latinLit:phi0690.phi003:8.518>	Arcadas huic equites bis centum, robora pubis
<verg. aen. urn:cts:latinLit:phi0690.phi003:8.519>	lecta dabo totidemque suo tibi nomine Pallas."
<verg. aen. urn:cts:latinLit:phi0690.phi003:8.520>	Vix ea fatus erat, defixique ora tenebant
<verg. aen. urn:cts:latinLit:phi0690.phi003:8.521>	Aeneas Anchisiades et fidus Achates
<verg. aen. urn:cts:latinLit:phi0690.phi003:8.522>	multaque dura suo tristi cum corde putabant,
<verg. aen. urn:cts:latinLit:phi0690.phi003:8.523>	ni signum caelo Cytherea dedisset aperto.
<verg. aen. urn:cts:latinLit:phi0690.phi003:8.524>	Namque inproviso vibratus ab aethere fulgor
<verg. aen. urn:cts:latinLit:phi0690.phi003:8.525>	cum sonitu venit, et ruere omnia visa repente
<verg. aen. urn:cts:latinLit:phi0690.phi003:8.526>	Tyrrhenusque tubae mugire per aethera clangor.
<verg. aen. urn:cts:latinLit:phi0690.phi003:8.527>	Suspiciunt, iterum atque iterum fragor increpat ingens:
<verg. aen. urn:cts:latinLit:phi0690.phi003:8.528>	arma inter nubem caeli regione serena
<verg. aen. urn:cts:latinLit:phi0690.phi003:8.529>	per sudum rutilare vident et pulsa tonare.
<verg. aen. urn:cts:latinLit:phi0690.phi003:8.530>	Obstipuere animis alii, sed Troius heros
<verg. aen. urn:cts:latinLit:phi0690.phi003:8.531>	agnovit sonitum et divae promissa parentis.
<verg. aen. urn:cts:latinLit:phi0690.phi003:8.532>	Tum memorat: "Ne vero, hospes, ne quaere profecto,
<verg. aen. urn:cts:latinLit:phi0690.phi003:8.533>	quem casum portenta ferant: ego poscor Olympo.
<verg. aen. urn:cts:latinLit:phi0690.phi003:8.534>	Hoc signum cecinit missuram diva creatrix,
<verg. aen. urn:cts:latinLit:phi0690.phi003:8.535>	si bellum ingrueret, Volcaniaque arma per auras
<verg. aen. urn:cts:latinLit:phi0690.phi003:8.536>	laturam auxilio.
<verg. aen. urn:cts:latinLit:phi0690.phi003:8.537>	Heu quantae miseris caedes Laurentibus instant;
<verg. aen. urn:cts:latinLit:phi0690.phi003:8.538>	quas poenas mihi, Turne, dabis; quam multa sub undas
<verg. aen. urn:cts:latinLit:phi0690.phi003:8.539>	scuta virum galeasque et fortia corpora volves,
<verg. aen. urn:cts:latinLit:phi0690.phi003:8.540>	Thybri pater! Poscant acies et foedera rumpant."
<verg. aen. urn:cts:latinLit:phi0690.phi003:8.541>	Haec ubi dicta dedit, solio se tollit ab alto
<verg. aen. urn:cts:latinLit:phi0690.phi003:8.542>	et primum Herculeis sopitas ignibus aras
<verg. aen. urn:cts:latinLit:phi0690.phi003:8.543>	excitat hesternumque larem parvosque penatis
<verg. aen. urn:cts:latinLit:phi0690.phi003:8.544>	laetus adit: mactant lectas de more bidentis
<verg. aen. urn:cts:latinLit:phi0690.phi003:8.545>	Euandrus pariter, pariter Troiana iuventus.
<verg. aen. urn:cts:latinLit:phi0690.phi003:8.546>	Post hinc ad navis graditur sociosque revisit.
<verg. aen. urn:cts:latinLit:phi0690.phi003:8.547>	Quorum de numero qui sese in bella sequantur
<verg. aen. urn:cts:latinLit:phi0690.phi003:8.548>	praestantis virtute legit; pars cetera prona
<verg. aen. urn:cts:latinLit:phi0690.phi003:8.549>	fertur aqua segnisque secundo defluit amni,
<verg. aen. urn:cts:latinLit:phi0690.phi003:8.550>	nuntia ventura Ascanio rerumque patrisque.
<verg. aen. urn:cts:latinLit:phi0690.phi003:8.551>	Dantur equi Teucris Tyrrhena petentibus arva;
<verg. aen. urn:cts:latinLit:phi0690.phi003:8.552>	ducunt exsortem Aeneae, quem fulva leonis
<verg. aen. urn:cts:latinLit:phi0690.phi003:8.553>	pellis obit totum, praefulgens unguibus aureis.
<verg. aen. urn:cts:latinLit:phi0690.phi003:8.554>	Fama volat parvam subito volgata per urbem,
<verg. aen. urn:cts:latinLit:phi0690.phi003:8.555>	ocius ire equites Tyrrheni ad litora regis.
<verg. aen. urn:cts:latinLit:phi0690.phi003:8.556>	vota metu duplicant matres, propiusque periclo
<verg. aen. urn:cts:latinLit:phi0690.phi003:8.557>	it timor, et maior Martis iam apparet imago.
<verg. aen. urn:cts:latinLit:phi0690.phi003:8.558>	tum pater Evandrus dextram complexus euntis
<verg. aen. urn:cts:latinLit:phi0690.phi003:8.559>	haeret. inexpletus lacrimans, ac talia fatur:
<verg. aen. urn:cts:latinLit:phi0690.phi003:8.560>	"O mihi praeteritos referat si Iuppiter annos,
<verg. aen. urn:cts:latinLit:phi0690.phi003:8.561>	(qualis eram, cum primam aciem Praeneste sub ipsa
<verg. aen. urn:cts:latinLit:phi0690.phi003:8.562>	stravi scutorumque incendi victor acervos
<verg. aen. urn:cts:latinLit:phi0690.phi003:8.563>	et regem hac Erulum dextra sub Tartara misi,
<verg. aen. urn:cts:latinLit:phi0690.phi003:8.564>	nascenti cui tris animas Feronia mater
<verg. aen. urn:cts:latinLit:phi0690.phi003:8.565>	(horrendum dictu) dederat; terna arma movenda,
<verg. aen. urn:cts:latinLit:phi0690.phi003:8.566>	ter Leto sternendus erat; cui tunc tamen omnis
<verg. aen. urn:cts:latinLit:phi0690.phi003:8.567>	abstulit haec animas dextra et totidem exuit armis:
<verg. aen. urn:cts:latinLit:phi0690.phi003:8.568>	non ego nunc dulci amplexu divellerer usquam,
<verg. aen. urn:cts:latinLit:phi0690.phi003:8.569>	nate, tuo, neque finitimo Mezentius umquam
<verg. aen. urn:cts:latinLit:phi0690.phi003:8.570>	huic capiti insultans tot ferro saeva dedisset
<verg. aen. urn:cts:latinLit:phi0690.phi003:8.571>	funera, tam multis viduasset civibus urbem.
<verg. aen. urn:cts:latinLit:phi0690.phi003:8.572>	At vos, o superi, et divom tu maxume rector
<verg. aen. urn:cts:latinLit:phi0690.phi003:8.573>	Iuppiter, Arcadii, quaeso, miserescite regis
<verg. aen. urn:cts:latinLit:phi0690.phi003:8.574>	et patrias audite preces. Si numina vestra
<verg. aen. urn:cts:latinLit:phi0690.phi003:8.575>	incolumem Pallanta mihi, si fata reservant,
<verg. aen. urn:cts:latinLit:phi0690.phi003:8.576>	si visurus eum vivo et venturus in unum:
<verg. aen. urn:cts:latinLit:phi0690.phi003:8.577>	vitam oro, patior quemvis durare laborem.
<verg. aen. urn:cts:latinLit:phi0690.phi003:8.578>	Sin aliquem infandum casum, Fortuna, minaris:
<verg. aen. urn:cts:latinLit:phi0690.phi003:8.579>	nunc O nunc liceat crudelem abrumpere vitam,
<verg. aen. urn:cts:latinLit:phi0690.phi003:8.580>	dum curae ambiguae, dum spes incerta futuri,
<verg. aen. urn:cts:latinLit:phi0690.phi003:8.581>	dum te, care puer, mea sera et sola voluptas,
<verg. aen. urn:cts:latinLit:phi0690.phi003:8.582>	complexu teneo, gravior neu nuntius auris
<verg. aen. urn:cts:latinLit:phi0690.phi003:8.583>	volneret." Haec genitor digressu dicta supremo
<verg. aen. urn:cts:latinLit:phi0690.phi003:8.584>	fundebat: famuli conlapsum in tecta ferebant.
<verg. aen. urn:cts:latinLit:phi0690.phi003:8.585>	Iamque adeo exierat portis equitatus apertis,
<verg. aen. urn:cts:latinLit:phi0690.phi003:8.586>	Aeneas inter primos et fidus Achates,
<verg. aen. urn:cts:latinLit:phi0690.phi003:8.587>	inde alii Troiae proceres, ipse agmine Pallas
<verg. aen. urn:cts:latinLit:phi0690.phi003:8.588>	in medio chlamyde et pictis conspectus in armis:
<verg. aen. urn:cts:latinLit:phi0690.phi003:8.589>	qualis ubi Oceani perfusus Lucifer unda,
<verg. aen. urn:cts:latinLit:phi0690.phi003:8.590>	quem Venus ante alios astrorum diligit ignis,
<verg. aen. urn:cts:latinLit:phi0690.phi003:8.591>	extulit os sacrum caelo tenebrasque resolvit.
<verg. aen. urn:cts:latinLit:phi0690.phi003:8.592>	Stant pavidae in muris matres oculisque sequuntur
<verg. aen. urn:cts:latinLit:phi0690.phi003:8.593>	pulveream nubem et fulgentis aere catervas.
<verg. aen. urn:cts:latinLit:phi0690.phi003:8.594>	Olli per dumos, qua proxuma meta viarum,
<verg. aen. urn:cts:latinLit:phi0690.phi003:8.595>	armati tendunt; it clamor, et agmine facto
<verg. aen. urn:cts:latinLit:phi0690.phi003:8.596>	quadrupedante putrem sonitu quatit ungula campum.
<verg. aen. urn:cts:latinLit:phi0690.phi003:8.597>	Est ingens gelidum lucus prope Caeritis amnem,
<verg. aen. urn:cts:latinLit:phi0690.phi003:8.598>	religione patrum late sacer; undique colles
<verg. aen. urn:cts:latinLit:phi0690.phi003:8.599>	inclusere cavi et nigra nemus abiete cingunt.
<verg. aen. urn:cts:latinLit:phi0690.phi003:8.600>	Silvano fama est veteres sacrasse Pelasgos,
<verg. aen. urn:cts:latinLit:phi0690.phi003:8.601>	arvorum pecorisque deo, lucumque diemque,
<verg. aen. urn:cts:latinLit:phi0690.phi003:8.602>	qui primi finis aliquando habuere Latinos:
<verg. aen. urn:cts:latinLit:phi0690.phi003:8.603>	haud procul hinc Tarcho et Tyrrheni tuta tenebant
<verg. aen. urn:cts:latinLit:phi0690.phi003:8.604>	castra locis, celsoque omnis de colle videri
<verg. aen. urn:cts:latinLit:phi0690.phi003:8.605>	iam poterat legio et latis tendebat in arvis.
<verg. aen. urn:cts:latinLit:phi0690.phi003:8.606>	Huc pater Aeneas et bello lecta iuventus
<verg. aen. urn:cts:latinLit:phi0690.phi003:8.607>	succedunt fessique et equos et corpora curant.
<verg. aen. urn:cts:latinLit:phi0690.phi003:8.608>	At Venus aetherios inter dea candida nimbos
<verg. aen. urn:cts:latinLit:phi0690.phi003:8.609>	dona ferens aderat; natumque in valle reducta
<verg. aen. urn:cts:latinLit:phi0690.phi003:8.610>	ut procul egelido secretum flumine vidit,
<verg. aen. urn:cts:latinLit:phi0690.phi003:8.611>	talibus adfata est dictis seque obtulit ultro:
<verg. aen. urn:cts:latinLit:phi0690.phi003:8.612>	"En perfecta mei promissa coniugis arte
<verg. aen. urn:cts:latinLit:phi0690.phi003:8.613>	munera, ne mox aut Laurentis, nate, superbos
<verg. aen. urn:cts:latinLit:phi0690.phi003:8.614>	aut acrem dubites in proelia poscere Turnum:"
<verg. aen. urn:cts:latinLit:phi0690.phi003:8.615>	Dixit et amplexus nati Cytherea petivit,
<verg. aen. urn:cts:latinLit:phi0690.phi003:8.616>	arma sub adversa posuit radiantia quercu.
<verg. aen. urn:cts:latinLit:phi0690.phi003:8.617>	Ille, deae donis et tanto laetus honore,
<verg. aen. urn:cts:latinLit:phi0690.phi003:8.618>	expleri nequit atque oculos per singula volvit
<verg. aen. urn:cts:latinLit:phi0690.phi003:8.619>	miraturque interque manus et bracchia versat
<verg. aen. urn:cts:latinLit:phi0690.phi003:8.620>	terribilem cristis galeam flammasque vomentem
<verg. aen. urn:cts:latinLit:phi0690.phi003:8.621>	fatiferumque ensem, loricam ex aere rigentem
<verg. aen. urn:cts:latinLit:phi0690.phi003:8.622>	sanguineam ingentem, qualis cum caerula nubes
<verg. aen. urn:cts:latinLit:phi0690.phi003:8.623>	solis inardescit radiis longeque refulget;
<verg. aen. urn:cts:latinLit:phi0690.phi003:8.624>	tum levis ocreas electro auroque recocto
<verg. aen. urn:cts:latinLit:phi0690.phi003:8.625>	hastamque et clipei non enarrabile textum.
<verg. aen. urn:cts:latinLit:phi0690.phi003:8.626>	Illic res Italas Romanorumque triumphos
<verg. aen. urn:cts:latinLit:phi0690.phi003:8.627>	haud vatum ignarus venturique inscius aevi
<verg. aen. urn:cts:latinLit:phi0690.phi003:8.628>	fecerat ignipotens, illic genus omne futurae
<verg. aen. urn:cts:latinLit:phi0690.phi003:8.629>	stirpis ab Ascanio. pugnataque in ordine bella.
<verg. aen. urn:cts:latinLit:phi0690.phi003:8.630>	fecerat et viridi fetam Mavortis in antro
<verg. aen. urn:cts:latinLit:phi0690.phi003:8.631>	procubuisse lupam, geminos huic ubera circum
<verg. aen. urn:cts:latinLit:phi0690.phi003:8.632>	ludere pendentis pueros et lambere matrem
<verg. aen. urn:cts:latinLit:phi0690.phi003:8.633>	impavidos, illam tereti cervice reflexa
<verg. aen. urn:cts:latinLit:phi0690.phi003:8.634>	mulcere alternos et corpora fingere lingua.
<verg. aen. urn:cts:latinLit:phi0690.phi003:8.635>	Nec procul hinc Romam et raptas sine more Sabinas
<verg. aen. urn:cts:latinLit:phi0690.phi003:8.636>	consessu caveae magnis circensibus actis
<verg. aen. urn:cts:latinLit:phi0690.phi003:8.637>	addiderat subitoque novum consurgere bellum
<verg. aen. urn:cts:latinLit:phi0690.phi003:8.638>	Romulidis Tatioque seni Curibusque severis.
<verg. aen. urn:cts:latinLit:phi0690.phi003:8.639>	Post idem inter se posito certamine reges
<verg. aen. urn:cts:latinLit:phi0690.phi003:8.640>	armati Iovis ante aram paterasque tenentes
<verg. aen. urn:cts:latinLit:phi0690.phi003:8.641>	stabant et caesa iungebant foedera porca.
<verg. aen. urn:cts:latinLit:phi0690.phi003:8.642>	Haud procul inde citae Mettum in diversa quadrigae
<verg. aen. urn:cts:latinLit:phi0690.phi003:8.643>	distulerant, at tu dictis, Albane, maneres,
<verg. aen. urn:cts:latinLit:phi0690.phi003:8.644>	raptabatque viri mendacis viscera Tullus
<verg. aen. urn:cts:latinLit:phi0690.phi003:8.645>	per silvam, et sparsi rorabant sanguine vepres.
<verg. aen. urn:cts:latinLit:phi0690.phi003:8.646>	Nec non Tarquinium eiectum Porsenna iubebat
<verg. aen. urn:cts:latinLit:phi0690.phi003:8.647>	accipere ingentique urbem obsidione premebat:
<verg. aen. urn:cts:latinLit:phi0690.phi003:8.648>	Aeneadae in ferrum pro libertate ruebant.
<verg. aen. urn:cts:latinLit:phi0690.phi003:8.649>	Illum indignanti similem similemque minanti
<verg. aen. urn:cts:latinLit:phi0690.phi003:8.650>	aspiceres, pontem auderet quia vellere Cocles
<verg. aen. urn:cts:latinLit:phi0690.phi003:8.651>	et fluvium vinclis innaret Cloelia ruptis.
<verg. aen. urn:cts:latinLit:phi0690.phi003:8.652>	In summo custos Tarpeiae Manlius arcis
<verg. aen. urn:cts:latinLit:phi0690.phi003:8.653>	stabat pro templo et Capitolia celsa tenebat,
<verg. aen. urn:cts:latinLit:phi0690.phi003:8.654>	Romuleoque recens horrebat regia culmo.
<verg. aen. urn:cts:latinLit:phi0690.phi003:8.655>	Atque hic auratis volitans argenteus anser
<verg. aen. urn:cts:latinLit:phi0690.phi003:8.656>	porticibus Gallos in limine adesse canebat.
<verg. aen. urn:cts:latinLit:phi0690.phi003:8.657>	Galli per dumos aderant arcemque tenebant,
<verg. aen. urn:cts:latinLit:phi0690.phi003:8.658>	defensi tenebris et dono noctis opacae:
<verg. aen. urn:cts:latinLit:phi0690.phi003:8.659>	aurea caesaries ollis atque aurea vestis,
<verg. aen. urn:cts:latinLit:phi0690.phi003:8.660>	virgatis lucent sagulis, tum lactea colla
<verg. aen. urn:cts:latinLit:phi0690.phi003:8.661>	auro innectuntur, duo quisque Alpina coruscant
<verg. aen. urn:cts:latinLit:phi0690.phi003:8.662>	gaesa manu, scutis protecti corpora longis.
<verg. aen. urn:cts:latinLit:phi0690.phi003:8.663>	Hic exsultantis Salios nudosque Lupercos
<verg. aen. urn:cts:latinLit:phi0690.phi003:8.664>	lanigerosque apices et lapsa ancilia caelo
<verg. aen. urn:cts:latinLit:phi0690.phi003:8.665>	extuderat, castae ducebant sacra per urbem
<verg. aen. urn:cts:latinLit:phi0690.phi003:8.666>	pilentis matres in mollibus. Hinc procul addit
<verg. aen. urn:cts:latinLit:phi0690.phi003:8.667>	Tartareas etiam sedes, alta ostia Ditis,
<verg. aen. urn:cts:latinLit:phi0690.phi003:8.668>	et scelerum poenas et te, Catilina, minaci
<verg. aen. urn:cts:latinLit:phi0690.phi003:8.669>	pendentem scopulo Furiarumque ora trementem,
<verg. aen. urn:cts:latinLit:phi0690.phi003:8.670>	secretosque pios, his dantem iura Catonem.
<verg. aen. urn:cts:latinLit:phi0690.phi003:8.671>	Haec inter tumidi late maris ibat imago
<verg. aen. urn:cts:latinLit:phi0690.phi003:8.672>	aurea, sed fluctu spumabant caerula cano;
<verg. aen. urn:cts:latinLit:phi0690.phi003:8.673>	et circum argento clari delphines in orbem
<verg. aen. urn:cts:latinLit:phi0690.phi003:8.674>	aequora verrebant caudis aestumque secabant.
<verg. aen. urn:cts:latinLit:phi0690.phi003:8.675>	In medio classis aeratas, Actia bella,
<verg. aen. urn:cts:latinLit:phi0690.phi003:8.676>	cernere erat, totumque instructo Marte videres
<verg. aen. urn:cts:latinLit:phi0690.phi003:8.677>	fervere Leucaten auroque effulgere fluctus.
<verg. aen. urn:cts:latinLit:phi0690.phi003:8.678>	Hinc Augustus agens Italos in proelia Caesar
<verg. aen. urn:cts:latinLit:phi0690.phi003:8.679>	cum patribus populoque, penatibus et magnis dis,
<verg. aen. urn:cts:latinLit:phi0690.phi003:8.680>	stans celsa in puppi; geminas cui tempora flammas
<verg. aen. urn:cts:latinLit:phi0690.phi003:8.681>	laeta vomunt patriumque aperitur vertice sidus.
<verg. aen. urn:cts:latinLit:phi0690.phi003:8.682>	Parte alia ventis et dis Agrippa secundis
<verg. aen. urn:cts:latinLit:phi0690.phi003:8.683>	arduus agmen agens; cui, belli insigne superbum,
<verg. aen. urn:cts:latinLit:phi0690.phi003:8.684>	tempora navali fulgent rostrata corona.
<verg. aen. urn:cts:latinLit:phi0690.phi003:8.685>	Hinc ope barbarica variisque Antonius armis,
<verg. aen. urn:cts:latinLit:phi0690.phi003:8.686>	victor ab Aurorae populis et litore rubro,
<verg. aen. urn:cts:latinLit:phi0690.phi003:8.687>	Aegyptum viresque Orientis et ultima secum
<verg. aen. urn:cts:latinLit:phi0690.phi003:8.688>	Bactra vehit, sequiturque (nefas) Aegyptia coniunx.
<verg. aen. urn:cts:latinLit:phi0690.phi003:8.689>	Una omnes ruere, ac totum spumare reductis
<verg. aen. urn:cts:latinLit:phi0690.phi003:8.690>	convolsum remis rostrisque tridentibus aequor.
<verg. aen. urn:cts:latinLit:phi0690.phi003:8.691>	alta petunt: pelago credas innare revolsas
<verg. aen. urn:cts:latinLit:phi0690.phi003:8.692>	Cycladas aut montis concurrere montibus altos,
<verg. aen. urn:cts:latinLit:phi0690.phi003:8.693>	tanta mole viri turritis puppibus instant.
<verg. aen. urn:cts:latinLit:phi0690.phi003:8.694>	stuppea flamma manu telisque volatile ferrum
<verg. aen. urn:cts:latinLit:phi0690.phi003:8.695>	spargitur, arva nova Neptunia caede rubescunt.
<verg. aen. urn:cts:latinLit:phi0690.phi003:8.696>	Regina in mediis patrio vocat agmina sistro
<verg. aen. urn:cts:latinLit:phi0690.phi003:8.697>	necdum etiam geminos a tergo respicit anguis.
<verg. aen. urn:cts:latinLit:phi0690.phi003:8.698>	omnigenumque deum monstra et latrator Anubis
<verg. aen. urn:cts:latinLit:phi0690.phi003:8.699>	contra Neptunum et Venerem contraque Minervam
<verg. aen. urn:cts:latinLit:phi0690.phi003:8.700>	tela tenent. Saevit medio in certamine Mavors
<verg. aen. urn:cts:latinLit:phi0690.phi003:8.701>	caelatus ferro tristesque ex aethere Dirae,
<verg. aen. urn:cts:latinLit:phi0690.phi003:8.702>	et scissa gaudens vadit Discordia palla,
<verg. aen. urn:cts:latinLit:phi0690.phi003:8.703>	quam cum sanguineo sequitur Bellona flagello.
<verg. aen. urn:cts:latinLit:phi0690.phi003:8.704>	Actius haec cernens arcum tendebat Apollo
<verg. aen. urn:cts:latinLit:phi0690.phi003:8.705>	desuper: omnis eo terrore Aegyptus et Indi,
<verg. aen. urn:cts:latinLit:phi0690.phi003:8.706>	omnis Arabs, omnes vertebant terga Sabaei.
<verg. aen. urn:cts:latinLit:phi0690.phi003:8.707>	Ipsa videbatur ventis regina vocatis
<verg. aen. urn:cts:latinLit:phi0690.phi003:8.708>	vela dare et laxos iam iamque inmittere funis.
<verg. aen. urn:cts:latinLit:phi0690.phi003:8.709>	Illam inter caedes pallentem morte futura
<verg. aen. urn:cts:latinLit:phi0690.phi003:8.710>	fecerat Ignipotens undis et Iapyge ferri,
<verg. aen. urn:cts:latinLit:phi0690.phi003:8.711>	contra autem magno maerentem corpore Nilum
<verg. aen. urn:cts:latinLit:phi0690.phi003:8.712>	pandentemque sinus et tota veste vocantem
<verg. aen. urn:cts:latinLit:phi0690.phi003:8.713>	caeruleum in gremium latebrosaque flumina victos.
<verg. aen. urn:cts:latinLit:phi0690.phi003:8.714>	At Caesar, triplici invectus Romana triumpho
<verg. aen. urn:cts:latinLit:phi0690.phi003:8.715>	moenia, dis Italis votum inmortale sacrabat,
<verg. aen. urn:cts:latinLit:phi0690.phi003:8.716>	maxuma tercentum totam delubra per urbem.
<verg. aen. urn:cts:latinLit:phi0690.phi003:8.717>	Laetitia ludisque viae plausuque fremebant;
<verg. aen. urn:cts:latinLit:phi0690.phi003:8.718>	omnibus in templis matrum chorus, omnibus arae;
<verg. aen. urn:cts:latinLit:phi0690.phi003:8.719>	ante aras terram caesi stravere iuvenci.
<verg. aen. urn:cts:latinLit:phi0690.phi003:8.720>	Ipse, sedens niveo candentis limine Phoebi,
<verg. aen. urn:cts:latinLit:phi0690.phi003:8.721>	dona recognoscit populorum aptatque superbis
<verg. aen. urn:cts:latinLit:phi0690.phi003:8.722>	postibus; incedunt victae longo ordine gentes,
<verg. aen. urn:cts:latinLit:phi0690.phi003:8.723>	quam variae linguis, habitu tam vestis et armis.
<verg. aen. urn:cts:latinLit:phi0690.phi003:8.724>	Hic Nomadum genus et discinctos Mulciber Afros,
<verg. aen. urn:cts:latinLit:phi0690.phi003:8.725>	hic Lelegas Carasque sagittiferosque Gelonos
<verg. aen. urn:cts:latinLit:phi0690.phi003:8.726>	finxerat; Euphrates ibat iam mollior undis,
<verg. aen. urn:cts:latinLit:phi0690.phi003:8.727>	extremique hominum Morini, Rhenusque bicornis,
<verg. aen. urn:cts:latinLit:phi0690.phi003:8.728>	indomitique Dahae, et pontem indignatus Araxes.
<verg. aen. urn:cts:latinLit:phi0690.phi003:8.729>	Talia per clipeum Volcani, dona parentis,
<verg. aen. urn:cts:latinLit:phi0690.phi003:8.730>	miratur rerumque ignarus imagine gaudet,
<verg. aen. urn:cts:latinLit:phi0690.phi003:8.731>	attollens umero famamque et fata nepotum.

<verg. aen. urn:cts:latinLit:phi0690.phi003:9.1>	Atque ea diversa penitus dum parte geruntur,
<verg. aen. urn:cts:latinLit:phi0690.phi003:9.2>	Irim de caelo misit Saturnia Iuno
<verg. aen. urn:cts:latinLit:phi0690.phi003:9.3>	audacem ad Turnum. Luco tum forte parentis
<verg. aen. urn:cts:latinLit:phi0690.phi003:9.4>	Pilumni Turnus sacrata valle sedebat.
<verg. aen. urn:cts:latinLit:phi0690.phi003:9.5>	Ad quem sic roseo Thaumantias ore locuta est:
<verg. aen. urn:cts:latinLit:phi0690.phi003:9.6>	"Turne, quod optanti divom promittere nemo
<verg. aen. urn:cts:latinLit:phi0690.phi003:9.7>	auderet, volvenda dies en attulit ultro.
<verg. aen. urn:cts:latinLit:phi0690.phi003:9.8>	Aeneas urbe et sociis et classe relicta
<verg. aen. urn:cts:latinLit:phi0690.phi003:9.9>	sceptra Palatini sedemque petit Euandri.
<verg. aen. urn:cts:latinLit:phi0690.phi003:9.10>	Nec satis: extremas Corythi penetravit ad urbes
<verg. aen. urn:cts:latinLit:phi0690.phi003:9.11>	Lydorumque manum collectos armat agrestis.
<verg. aen. urn:cts:latinLit:phi0690.phi003:9.12>	Quid dubitas? Nunc tempus equos, nunc poscere currus.
<verg. aen. urn:cts:latinLit:phi0690.phi003:9.13>	Rumpe moras omnis et turbata arripe castra."
<verg. aen. urn:cts:latinLit:phi0690.phi003:9.14>	Dixit et in caelum paribus se sustulit alis
<verg. aen. urn:cts:latinLit:phi0690.phi003:9.15>	ingentemque fuga secuit sub nubibus arcum.
<verg. aen. urn:cts:latinLit:phi0690.phi003:9.16>	Adgnovit iuvenis duplicisque ad sidera palmas
<verg. aen. urn:cts:latinLit:phi0690.phi003:9.17>	sustulit ac tali fugientem est voce secutus:
<verg. aen. urn:cts:latinLit:phi0690.phi003:9.18>	"Iri, decus caeli, quis te mihi nubibus actam
<verg. aen. urn:cts:latinLit:phi0690.phi003:9.19>	detulit in terras? Unde haec tam clara repente
<verg. aen. urn:cts:latinLit:phi0690.phi003:9.20>	tempestas? Medium video discedere caelum
<verg. aen. urn:cts:latinLit:phi0690.phi003:9.21>	palantisque polo stellas. Sequor omina tanta,
<verg. aen. urn:cts:latinLit:phi0690.phi003:9.22>	quisquis in arma vocas." Et sic effatus ad undam
<verg. aen. urn:cts:latinLit:phi0690.phi003:9.23>	processit summoque hausit de gurgite lymphas,
<verg. aen. urn:cts:latinLit:phi0690.phi003:9.24>	multa deos orans, oneravitque aethera votis.
<verg. aen. urn:cts:latinLit:phi0690.phi003:9.25>	Iamque omnis campis exercitus ibat apertis,
<verg. aen. urn:cts:latinLit:phi0690.phi003:9.26>	dives equum, dives picta vestis et auri;
<verg. aen. urn:cts:latinLit:phi0690.phi003:9.27>	Messapus primas acies, postrema coercent
<verg. aen. urn:cts:latinLit:phi0690.phi003:9.28>	Tyrrhidae iuvenes, medio dux agmine Turnus,
<verg. aen. urn:cts:latinLit:phi0690.phi003:9.29>	[vertitur arma tenens et toto vertice supra est.]
<verg. aen. urn:cts:latinLit:phi0690.phi003:9.30>	Ceu septem surgens sedatis amnibus altus
<verg. aen. urn:cts:latinLit:phi0690.phi003:9.31>	per tacitum Ganges aut pingui flumine Nilus
<verg. aen. urn:cts:latinLit:phi0690.phi003:9.32>	cum refluit campis et iam se condidit alveo.
<verg. aen. urn:cts:latinLit:phi0690.phi003:9.33>	Hic subitam nigro glomerari pulvere nubem
<verg. aen. urn:cts:latinLit:phi0690.phi003:9.34>	prospiciunt Teucri ac tenebras insurgere campis.
<verg. aen. urn:cts:latinLit:phi0690.phi003:9.35>	Primus ab adversa conclamat mole Caicus:
<verg. aen. urn:cts:latinLit:phi0690.phi003:9.36>	"Quis globus, o cives, caligine volvitur atra?
<verg. aen. urn:cts:latinLit:phi0690.phi003:9.37>	Ferte citi ferrum, date tela, ascendite muros,
<verg. aen. urn:cts:latinLit:phi0690.phi003:9.38>	hostis adest, heia!" Ingenti clamore per omnis
<verg. aen. urn:cts:latinLit:phi0690.phi003:9.39>	condunt se Teucri portas et moenia complent.
<verg. aen. urn:cts:latinLit:phi0690.phi003:9.40>	Namque ita discedens praeceperat optumus armis
<verg. aen. urn:cts:latinLit:phi0690.phi003:9.41>	Aeneas: siqua interea fortuna fuisset,
<verg. aen. urn:cts:latinLit:phi0690.phi003:9.42>	neu struere auderent aciem neu credere campo;
<verg. aen. urn:cts:latinLit:phi0690.phi003:9.43>	castra modo et tutos servarent aggere muros.
<verg. aen. urn:cts:latinLit:phi0690.phi003:9.44>	Ergo etsi conferre manum pudor iraque monstrat,
<verg. aen. urn:cts:latinLit:phi0690.phi003:9.45>	obiciunt portas tamen et praecepta facessunt
<verg. aen. urn:cts:latinLit:phi0690.phi003:9.46>	armatique cavis expectant turribus hostem.
<verg. aen. urn:cts:latinLit:phi0690.phi003:9.47>	Turnus ut ante volans tardum praecesserat agmen
<verg. aen. urn:cts:latinLit:phi0690.phi003:9.48>	viginti lectis equitum comitatus, et urbi
<verg. aen. urn:cts:latinLit:phi0690.phi003:9.49>	improvisus adest; maculis quem Thracius albis
<verg. aen. urn:cts:latinLit:phi0690.phi003:9.50>	portat equus cristaque tegit galea aurea rubra.
<verg. aen. urn:cts:latinLit:phi0690.phi003:9.51>	"Ecquis erit, mecum, iuvenes, qui primus in hostem?
<verg. aen. urn:cts:latinLit:phi0690.phi003:9.52>	En," ait et iaculum attorquens emittit in auras,
<verg. aen. urn:cts:latinLit:phi0690.phi003:9.53>	principium pugnae, et campo sese arduus infert.
<verg. aen. urn:cts:latinLit:phi0690.phi003:9.54>	Clamore excipiunt socii fremituque sequuntur
<verg. aen. urn:cts:latinLit:phi0690.phi003:9.55>	horrisono: Teucrum mirantur inertia corda,
<verg. aen. urn:cts:latinLit:phi0690.phi003:9.56>	non aequo dare se campo, non obvia ferre
<verg. aen. urn:cts:latinLit:phi0690.phi003:9.57>	arma viros, sed castra fovere. Huc turbidus atque huc
<verg. aen. urn:cts:latinLit:phi0690.phi003:9.58>	lustrat equo muros aditumque per avia quaerit.
<verg. aen. urn:cts:latinLit:phi0690.phi003:9.59>	Ac veluti pleno lupus insidiatus ovili
<verg. aen. urn:cts:latinLit:phi0690.phi003:9.60>	cum fremit ad caulas, ventos perpessus et imbris,
<verg. aen. urn:cts:latinLit:phi0690.phi003:9.61>	nocte super media; tuti sub matribus agni
<verg. aen. urn:cts:latinLit:phi0690.phi003:9.62>	balatum exercent, ille asper et improbus ira
<verg. aen. urn:cts:latinLit:phi0690.phi003:9.63>	saevit in absentis, collecta fatigat edendi
<verg. aen. urn:cts:latinLit:phi0690.phi003:9.64>	ex longo rabies et siccae sanguine fauces:
<verg. aen. urn:cts:latinLit:phi0690.phi003:9.65>	haud aliter Rutulo muros et castra tuenti
<verg. aen. urn:cts:latinLit:phi0690.phi003:9.66>	ignescunt irae, duris dolor ossibus ardet.
<verg. aen. urn:cts:latinLit:phi0690.phi003:9.67>	Qua temptet ratione aditus et quae via clausos
<verg. aen. urn:cts:latinLit:phi0690.phi003:9.68>	excutiat Teucros vallo atque effundat in aequum?
<verg. aen. urn:cts:latinLit:phi0690.phi003:9.69>	Classem, quae lateri castrorum adiuncta latebat,
<verg. aen. urn:cts:latinLit:phi0690.phi003:9.70>	aggeribus saeptam circum et fluvialibus undis,
<verg. aen. urn:cts:latinLit:phi0690.phi003:9.71>	invadit sociosque incendia poscit ovantis
<verg. aen. urn:cts:latinLit:phi0690.phi003:9.72>	atque manum pinu flagranti fervidus implet.
<verg. aen. urn:cts:latinLit:phi0690.phi003:9.73>	Tum vero incumbunt, urget praesentia Turni,
<verg. aen. urn:cts:latinLit:phi0690.phi003:9.74>	atque omnis facibus pubes accingitur atris.
<verg. aen. urn:cts:latinLit:phi0690.phi003:9.75>	Diripuere focos; piceum fert fumida lumen
<verg. aen. urn:cts:latinLit:phi0690.phi003:9.76>	taeda et commixtam Volcanus ad astra favillam.
<verg. aen. urn:cts:latinLit:phi0690.phi003:9.77>	Quis deus, o musae, tam saeva incendia Teucris
<verg. aen. urn:cts:latinLit:phi0690.phi003:9.78>	avertit? Tantos ratibus quis depulit ignes?
<verg. aen. urn:cts:latinLit:phi0690.phi003:9.79>	Dicite. Prisca fides facto, sed fama perennis.
<verg. aen. urn:cts:latinLit:phi0690.phi003:9.80>	Tempore quo primum Phrygia formabat in Ida
<verg. aen. urn:cts:latinLit:phi0690.phi003:9.81>	Aeneas classem et pelagi petere alta parabat,
<verg. aen. urn:cts:latinLit:phi0690.phi003:9.82>	ipsa deum fertur genetrix Berecyntia magnum
<verg. aen. urn:cts:latinLit:phi0690.phi003:9.83>	vocibus his adfata Iovem: "Da, nate, petenti,
<verg. aen. urn:cts:latinLit:phi0690.phi003:9.84>	quod tua cara parens domito te poscit Olympo.
<verg. aen. urn:cts:latinLit:phi0690.phi003:9.85>	[Pinea silva mihi, multos dilecta per annos]
<verg. aen. urn:cts:latinLit:phi0690.phi003:9.86>	lucus in arce fuit summa, quo sacra ferebant,
<verg. aen. urn:cts:latinLit:phi0690.phi003:9.87>	nigranti picea trabibusque obscurus acernis:
<verg. aen. urn:cts:latinLit:phi0690.phi003:9.88>	has ego Dardanio iuveni, cum classis egeret,
<verg. aen. urn:cts:latinLit:phi0690.phi003:9.89>	laeta dedi; nunc sollicitam timor anxius angit.
<verg. aen. urn:cts:latinLit:phi0690.phi003:9.90>	Solve metus atque hoc precibus sine posse parentem:
<verg. aen. urn:cts:latinLit:phi0690.phi003:9.91>	ne cursu quassatae ullo neu turbine venti
<verg. aen. urn:cts:latinLit:phi0690.phi003:9.92>	vincantur, prosit nostris in montibus ortas."
<verg. aen. urn:cts:latinLit:phi0690.phi003:9.93>	Filius huic contra, torquet qui sidera mundi:
<verg. aen. urn:cts:latinLit:phi0690.phi003:9.94>	"O genetrix, quo fata vocas, aut quid petis istis?
<verg. aen. urn:cts:latinLit:phi0690.phi003:9.95>	Mortaline manu factae immortale carinae
<verg. aen. urn:cts:latinLit:phi0690.phi003:9.96>	fas habeant certusque incerta pericula lustret
<verg. aen. urn:cts:latinLit:phi0690.phi003:9.97>	Aeneas? Cui tanta deo permissa potestas?
<verg. aen. urn:cts:latinLit:phi0690.phi003:9.98>	Immo ubi defunctae finem portusque tenebunt
<verg. aen. urn:cts:latinLit:phi0690.phi003:9.99>	Ausonios olim, quaecumque evaserit undis
<verg. aen. urn:cts:latinLit:phi0690.phi003:9.100>	Dardaniumque ducem Laurentia vexerit arva,
<verg. aen. urn:cts:latinLit:phi0690.phi003:9.101>	mortalem eripiam formam magnique iubebo
<verg. aen. urn:cts:latinLit:phi0690.phi003:9.102>	aequoris esse deas, qualis Nereia Doto
<verg. aen. urn:cts:latinLit:phi0690.phi003:9.103>	et Galatea secant spumantem pectore pontum.
<verg. aen. urn:cts:latinLit:phi0690.phi003:9.104>	Dixerat idque ratum Stygii per flumina fratris,
<verg. aen. urn:cts:latinLit:phi0690.phi003:9.105>	per pice torrentis atraque voragine ripas
<verg. aen. urn:cts:latinLit:phi0690.phi003:9.106>	adnuit et totum nutu tremefecit Olympum.
<verg. aen. urn:cts:latinLit:phi0690.phi003:9.107>	Ergo aderat promissa dies et tempora Parcae
<verg. aen. urn:cts:latinLit:phi0690.phi003:9.108>	debita complerant, cum Turni iniuria Matrem
<verg. aen. urn:cts:latinLit:phi0690.phi003:9.109>	admonuit ratibus sacris depellere taedas.
<verg. aen. urn:cts:latinLit:phi0690.phi003:9.110>	Hic primum nova lux oculis offulsit et ingens
<verg. aen. urn:cts:latinLit:phi0690.phi003:9.111>	visus ab Aurora caelum transcurrere nimbus
<verg. aen. urn:cts:latinLit:phi0690.phi003:9.112>	Idaeique chori; tum vox horrenda per auras
<verg. aen. urn:cts:latinLit:phi0690.phi003:9.113>	excidit et Troum Rutulorumque agmina complet:
<verg. aen. urn:cts:latinLit:phi0690.phi003:9.114>	"Ne trepidate meas, Teucri, defendere navis
<verg. aen. urn:cts:latinLit:phi0690.phi003:9.115>	neve armate manus: maria ante exurere Turno
<verg. aen. urn:cts:latinLit:phi0690.phi003:9.116>	quam sacras dabitur pinus. Vos ite solutae,
<verg. aen. urn:cts:latinLit:phi0690.phi003:9.117>	ite deae pelagi: genetrix iubet." Et sua quaeque
<verg. aen. urn:cts:latinLit:phi0690.phi003:9.118>	continuo puppes abrumpunt vincula ripis
<verg. aen. urn:cts:latinLit:phi0690.phi003:9.119>	delphinumque modo demersis aequora rostris
<verg. aen. urn:cts:latinLit:phi0690.phi003:9.120>	ima petunt. Hinc virgineae (mirabile monstrum)
<verg. aen. urn:cts:latinLit:phi0690.phi003:9.121>	quot prius aeratae steterant ad litora prorae
<verg. aen. urn:cts:latinLit:phi0690.phi003:9.122>	reddunt se totidem facies pontoque feruntur.
<verg. aen. urn:cts:latinLit:phi0690.phi003:9.123>	Obstipuere animis Rutuli, conterritus ipse
<verg. aen. urn:cts:latinLit:phi0690.phi003:9.124>	turbatis Messapus equis, cunctatur et amnis
<verg. aen. urn:cts:latinLit:phi0690.phi003:9.125>	rauca sonans revocatque pedem Tiberinus ab alto.
<verg. aen. urn:cts:latinLit:phi0690.phi003:9.126>	At non audaci Turno fiducia cessit;
<verg. aen. urn:cts:latinLit:phi0690.phi003:9.127>	ultro animos tollit dictis atque increpat ultro:
<verg. aen. urn:cts:latinLit:phi0690.phi003:9.128>	Troianos haec monstra petunt, his Iuppiter ipse
<verg. aen. urn:cts:latinLit:phi0690.phi003:9.129>	auxilium solitum eripuit, non tela neque ignes
<verg. aen. urn:cts:latinLit:phi0690.phi003:9.130>	exspectans Rutulos. Ergo maria invia Teucris
<verg. aen. urn:cts:latinLit:phi0690.phi003:9.131>	nec spes ulla fugae: rerum pars altera adempta est.
<verg. aen. urn:cts:latinLit:phi0690.phi003:9.132>	Terra autem in nostris manibus, tot milia gentes
<verg. aen. urn:cts:latinLit:phi0690.phi003:9.133>	arma ferunt Italae. Nil me fatalia terrent,
<verg. aen. urn:cts:latinLit:phi0690.phi003:9.134>	siqua Phryges prae se iactant, responsa deorum:
<verg. aen. urn:cts:latinLit:phi0690.phi003:9.135>	sat fatis Venerique datum, tetigere quod arva
<verg. aen. urn:cts:latinLit:phi0690.phi003:9.136>	fertilis Ausoniae Troes. Sunt et mea contra
<verg. aen. urn:cts:latinLit:phi0690.phi003:9.137>	fata mihi, ferro sceleratam exscindere gentem,
<verg. aen. urn:cts:latinLit:phi0690.phi003:9.138>	coniuge praerepta: nec solos tangit Atridas
<verg. aen. urn:cts:latinLit:phi0690.phi003:9.139>	iste dolor solisque licet capere arma Mycenis.
<verg. aen. urn:cts:latinLit:phi0690.phi003:9.140>	Sed periisse semel satis est: peccare fuisset
<verg. aen. urn:cts:latinLit:phi0690.phi003:9.141>	ante satis penitus modo non genus omne perosos
<verg. aen. urn:cts:latinLit:phi0690.phi003:9.142>	femineum. Quibus haec medii fiducia valli
<verg. aen. urn:cts:latinLit:phi0690.phi003:9.143>	fossarumque morae, leti discrimina parva,
<verg. aen. urn:cts:latinLit:phi0690.phi003:9.144>	dant animos. At non viderunt moenia Troiae
<verg. aen. urn:cts:latinLit:phi0690.phi003:9.145>	Neptuni fabricata manu considere in ignis?
<verg. aen. urn:cts:latinLit:phi0690.phi003:9.146>	"Sed vos, o lecti, ferro qui scindere vallum
<verg. aen. urn:cts:latinLit:phi0690.phi003:9.147>	apparat et mecum invadit trepidantia castra."
<verg. aen. urn:cts:latinLit:phi0690.phi003:9.148>	Non armis mihi Volcani, non mille carinis
<verg. aen. urn:cts:latinLit:phi0690.phi003:9.149>	est opus in Teucros; addant se protinus omnes
<verg. aen. urn:cts:latinLit:phi0690.phi003:9.150>	Etrusci socios, tenebras et inertia furta
<verg. aen. urn:cts:latinLit:phi0690.phi003:9.151>	Palladii caesis summae custodibus arcis
<verg. aen. urn:cts:latinLit:phi0690.phi003:9.152>	ne timeant, nec equi caeca condemur in alvo:
<verg. aen. urn:cts:latinLit:phi0690.phi003:9.153>	luce palam certum est igni circumdare muros.
<verg. aen. urn:cts:latinLit:phi0690.phi003:9.154>	Haud sibi cum Danais rem faxo et pube Pelasga
<verg. aen. urn:cts:latinLit:phi0690.phi003:9.155>	esse ferant, decumum quos distulit Hector in annum.
<verg. aen. urn:cts:latinLit:phi0690.phi003:9.156>	Nunc adeo, melior quoniam pars acta diei,
<verg. aen. urn:cts:latinLit:phi0690.phi003:9.157>	quod superest, laeti bene gestis corpora rebus
<verg. aen. urn:cts:latinLit:phi0690.phi003:9.158>	procurate, viri, et pugnam sperate parari."
<verg. aen. urn:cts:latinLit:phi0690.phi003:9.159>	Interea vigilum excubiis obsidere portas
<verg. aen. urn:cts:latinLit:phi0690.phi003:9.160>	cura datur Messapo et moenia cingere flammis.
<verg. aen. urn:cts:latinLit:phi0690.phi003:9.161>	Bis septem Rutuli, muros qui milite servent,
<verg. aen. urn:cts:latinLit:phi0690.phi003:9.162>	delecti; ast illos centeni quemque sequuntur
<verg. aen. urn:cts:latinLit:phi0690.phi003:9.163>	purpurei cristis iuvenes auroque corusci.
<verg. aen. urn:cts:latinLit:phi0690.phi003:9.164>	Discurrunt variantque vices fusique per herbam
<verg. aen. urn:cts:latinLit:phi0690.phi003:9.165>	indulgent vino et vertunt crateras aenos.
<verg. aen. urn:cts:latinLit:phi0690.phi003:9.166>	Conlucent ignes, noctem custodia ducit
<verg. aen. urn:cts:latinLit:phi0690.phi003:9.167>	insomnem ludo.
<verg. aen. urn:cts:latinLit:phi0690.phi003:9.168>	Haec super e vallo prospectant Troes et armis
<verg. aen. urn:cts:latinLit:phi0690.phi003:9.169>	alta tenent, nec non trepidi formidine portas
<verg. aen. urn:cts:latinLit:phi0690.phi003:9.170>	explorant pontisque et propugnacula iungunt,
<verg. aen. urn:cts:latinLit:phi0690.phi003:9.171>	tela gerunt. Instat Mnestheus acerque Serestus,
<verg. aen. urn:cts:latinLit:phi0690.phi003:9.172>	quos pater Aeneas, siquando adversa vocarent,
<verg. aen. urn:cts:latinLit:phi0690.phi003:9.173>	rectores iuvenum et rerum dedit esse magistros.
<verg. aen. urn:cts:latinLit:phi0690.phi003:9.174>	Omnis per muros legio, sortita periclum,
<verg. aen. urn:cts:latinLit:phi0690.phi003:9.175>	excubat exercetque vices, quod cuique tuendum est.
<verg. aen. urn:cts:latinLit:phi0690.phi003:9.176>	Nisus erat portae custos, acerrimus armis,
<verg. aen. urn:cts:latinLit:phi0690.phi003:9.177>	Hyrtacides, comitem Aeneae quem miserat Ida
<verg. aen. urn:cts:latinLit:phi0690.phi003:9.178>	venatrix iaculo celerem levibusque sagittis;
<verg. aen. urn:cts:latinLit:phi0690.phi003:9.179>	it iuxta comes Euryalus, quo pulchrior alter
<verg. aen. urn:cts:latinLit:phi0690.phi003:9.180>	non fuit Aeneadum Troiana neque induit arma,
<verg. aen. urn:cts:latinLit:phi0690.phi003:9.181>	ora puer prima signans intonsa iuventa.
<verg. aen. urn:cts:latinLit:phi0690.phi003:9.182>	His amor unus erat, pariterque in bella ruebant:
<verg. aen. urn:cts:latinLit:phi0690.phi003:9.183>	tum quoque communi portam statione tenebant.
<verg. aen. urn:cts:latinLit:phi0690.phi003:9.184>	Nisus ait: "Dine hunc ardorem mentibus addunt,
<verg. aen. urn:cts:latinLit:phi0690.phi003:9.185>	Euryale, an sua cuique deus fit dira cupido?
<verg. aen. urn:cts:latinLit:phi0690.phi003:9.186>	Aut pugnam aut aliquid iamdudum invadere magnum
<verg. aen. urn:cts:latinLit:phi0690.phi003:9.187>	mens agitat mihi nec placida contenta quietest.
<verg. aen. urn:cts:latinLit:phi0690.phi003:9.188>	Cernis, quae Rutulos habeat fiducia rerum.
<verg. aen. urn:cts:latinLit:phi0690.phi003:9.189>	Lumina rara micant; somno vinoque soluti
<verg. aen. urn:cts:latinLit:phi0690.phi003:9.190>	procubuere; silent late loca: percipe porro,
<verg. aen. urn:cts:latinLit:phi0690.phi003:9.191>	quid dubitem et quae nunc animo sententia surgat.
<verg. aen. urn:cts:latinLit:phi0690.phi003:9.192>	Aenean acciri omnes, populusque patresque,
<verg. aen. urn:cts:latinLit:phi0690.phi003:9.193>	exposcunt mittique viros, qui certa reportent.
<verg. aen. urn:cts:latinLit:phi0690.phi003:9.194>	Si tibi quae posco promittunt (nam mihi facti
<verg. aen. urn:cts:latinLit:phi0690.phi003:9.195>	fama sat est), tumulo videor reperire sub illo
<verg. aen. urn:cts:latinLit:phi0690.phi003:9.196>	posse viam ad muros et moenia Pallantea."
<verg. aen. urn:cts:latinLit:phi0690.phi003:9.197>	Obstipuit magno laudum percussus amore
<verg. aen. urn:cts:latinLit:phi0690.phi003:9.198>	Euryalus; simul his ardentem adfatur amicum:
<verg. aen. urn:cts:latinLit:phi0690.phi003:9.199>	"Mene igitur socium summis adiungere rebus,
<verg. aen. urn:cts:latinLit:phi0690.phi003:9.200>	Nise, fugis? Solum te in tanta pericula mittam?
<verg. aen. urn:cts:latinLit:phi0690.phi003:9.201>	Non ita me genitor, bellis adsuetus Opheltes,
<verg. aen. urn:cts:latinLit:phi0690.phi003:9.202>	Argolicum terrorem inter Troiaeque labores
<verg. aen. urn:cts:latinLit:phi0690.phi003:9.203>	sublatum erudiit, nec tecum talia gessi,
<verg. aen. urn:cts:latinLit:phi0690.phi003:9.204>	magnanimum Aenean et fata extrema secutus:
<verg. aen. urn:cts:latinLit:phi0690.phi003:9.205>	est hic, est animus lucis contemptor et istum
<verg. aen. urn:cts:latinLit:phi0690.phi003:9.206>	qui vita bene credat emi, quo tendis, honorem."
<verg. aen. urn:cts:latinLit:phi0690.phi003:9.207>	Nisus ad haec: "Equidem de te nil tale verebar
<verg. aen. urn:cts:latinLit:phi0690.phi003:9.208>	nec fas, non, ita me referat tibi magnus ovantem
<verg. aen. urn:cts:latinLit:phi0690.phi003:9.209>	Iuppiter aut quicumque oculis haec aspicit aequis.
<verg. aen. urn:cts:latinLit:phi0690.phi003:9.210>	Sed siquis, quae multa vides discrimine tali,
<verg. aen. urn:cts:latinLit:phi0690.phi003:9.211>	siquis in adversum rapiat casusve deusve,
<verg. aen. urn:cts:latinLit:phi0690.phi003:9.212>	te superesse velim; tua vita dignior aetas.
<verg. aen. urn:cts:latinLit:phi0690.phi003:9.213>	Sit qui me raptum pugna pretiove redemptum
<verg. aen. urn:cts:latinLit:phi0690.phi003:9.214>	mandet humo solita aut siqua id Fortuna vetabit,
<verg. aen. urn:cts:latinLit:phi0690.phi003:9.215>	absenti ferat inferias decoretque sepulchro.
<verg. aen. urn:cts:latinLit:phi0690.phi003:9.216>	Neu matri miserae tanti sim causa doloris,
<verg. aen. urn:cts:latinLit:phi0690.phi003:9.217>	quae te sola, puer, multis e matribus ausa
<verg. aen. urn:cts:latinLit:phi0690.phi003:9.218>	persequitur magni nec moenia curat Acestae,"
<verg. aen. urn:cts:latinLit:phi0690.phi003:9.219>	Ille autem: "Causas nequiquam nectis inanis,
<verg. aen. urn:cts:latinLit:phi0690.phi003:9.220>	nec mea iam mutata loco sententia cedit:
<verg. aen. urn:cts:latinLit:phi0690.phi003:9.221>	adceleremus," ait. Vigiles simul excitat, illi
<verg. aen. urn:cts:latinLit:phi0690.phi003:9.222>	succedunt servantque vices: statione relicta
<verg. aen. urn:cts:latinLit:phi0690.phi003:9.223>	ipse comes Niso graditur, regemque requirunt.
<verg. aen. urn:cts:latinLit:phi0690.phi003:9.224>	Cetera per terras omnis animalia somno
<verg. aen. urn:cts:latinLit:phi0690.phi003:9.225>	laxabant curas et corda oblita laborum:
<verg. aen. urn:cts:latinLit:phi0690.phi003:9.226>	ductores Teucrum primi et delecta iuventus
<verg. aen. urn:cts:latinLit:phi0690.phi003:9.227>	consilium summis regni de rebus habebant,
<verg. aen. urn:cts:latinLit:phi0690.phi003:9.228>	quid facerent quisve Aeneae iam nuntius esset.
<verg. aen. urn:cts:latinLit:phi0690.phi003:9.229>	Stant longis adnixi hastis, et scuta tenentes,
<verg. aen. urn:cts:latinLit:phi0690.phi003:9.230>	castrorum et campi medio. Tum Nisus et una
<verg. aen. urn:cts:latinLit:phi0690.phi003:9.231>	Euryalus confestim alacres admittier orant:
<verg. aen. urn:cts:latinLit:phi0690.phi003:9.232>	rem magnam, pretiumque morae fore. Primus Iulus
<verg. aen. urn:cts:latinLit:phi0690.phi003:9.233>	accepit trepidos ac Nisum dicere iussit.
<verg. aen. urn:cts:latinLit:phi0690.phi003:9.234>	Tum sic Hyrtacides: "Audite O mentibus aequis,
<verg. aen. urn:cts:latinLit:phi0690.phi003:9.235>	Aeneadae, neve haec nostris spectentur ab annis,
<verg. aen. urn:cts:latinLit:phi0690.phi003:9.236>	quae ferimus. Rutuli somno vinoque soluti
<verg. aen. urn:cts:latinLit:phi0690.phi003:9.237>	conticuere; locum insidiis conspeximus ipsi,
<verg. aen. urn:cts:latinLit:phi0690.phi003:9.238>	qui patet in bivio portae, quae proxuma ponto;
<verg. aen. urn:cts:latinLit:phi0690.phi003:9.239>	interrupti ignes, aterque ad sidera fumus
<verg. aen. urn:cts:latinLit:phi0690.phi003:9.240>	erigitur: si fortuna permittitis uti
<verg. aen. urn:cts:latinLit:phi0690.phi003:9.241>	quaesitum Aenean et moenia Pallantea,
<verg. aen. urn:cts:latinLit:phi0690.phi003:9.242>	mox hic cum spoliis ingenti caede peracta
<verg. aen. urn:cts:latinLit:phi0690.phi003:9.243>	adfore cernetis. Nec nos via fallit euntis:
<verg. aen. urn:cts:latinLit:phi0690.phi003:9.244>	vidimus obscuris primam sub vallibus urbem
<verg. aen. urn:cts:latinLit:phi0690.phi003:9.245>	venatu adsiduo et totum cognovimus amnem."
<verg. aen. urn:cts:latinLit:phi0690.phi003:9.246>	Hic annis gravis atque animi maturus Aletes:
<verg. aen. urn:cts:latinLit:phi0690.phi003:9.247>	"Di patrii, quorum semper sub numine Troia est,
<verg. aen. urn:cts:latinLit:phi0690.phi003:9.248>	non tamen omnino Teucros delere paratis,
<verg. aen. urn:cts:latinLit:phi0690.phi003:9.249>	cum talis animos iuvenum et tam certa tulistis
<verg. aen. urn:cts:latinLit:phi0690.phi003:9.250>	pectora." Sic memorans umeros dextrasque tenebat
<verg. aen. urn:cts:latinLit:phi0690.phi003:9.251>	amborum et voltum lacrimis atque ora rigabat.
<verg. aen. urn:cts:latinLit:phi0690.phi003:9.252>	"Quae vobis, quae digna, viri, pro laudibus istis
<verg. aen. urn:cts:latinLit:phi0690.phi003:9.253>	praemia posse rear solvi? Pulcherrima primum
<verg. aen. urn:cts:latinLit:phi0690.phi003:9.254>	di moresque dabunt vestri; tum cetera reddet
<verg. aen. urn:cts:latinLit:phi0690.phi003:9.255>	actutum pius Aeneas atque integer aevi
<verg. aen. urn:cts:latinLit:phi0690.phi003:9.256>	Ascanius, meriti tanti non immemor umquam."
<verg. aen. urn:cts:latinLit:phi0690.phi003:9.257>	"Immo ego vos, cui sola salus genitore reducto,"
<verg. aen. urn:cts:latinLit:phi0690.phi003:9.258>	excipit Ascanius," per magnos, Nise, penatis
<verg. aen. urn:cts:latinLit:phi0690.phi003:9.259>	Assaracique larem et canae penetralia Vestae
<verg. aen. urn:cts:latinLit:phi0690.phi003:9.260>	obtestor; quaecumque mihi fortuna fidesque est,
<verg. aen. urn:cts:latinLit:phi0690.phi003:9.261>	in vestris pono gremiis: revocate parentem,
<verg. aen. urn:cts:latinLit:phi0690.phi003:9.262>	reddite conspectum; nihil illo triste recepto.
<verg. aen. urn:cts:latinLit:phi0690.phi003:9.263>	Bina dabo argento perfecta atque aspera signis
<verg. aen. urn:cts:latinLit:phi0690.phi003:9.264>	pocula, devicta genitor quae cepit Arisba,
<verg. aen. urn:cts:latinLit:phi0690.phi003:9.265>	et tripodas geminos, auri duo magna talenta,
<verg. aen. urn:cts:latinLit:phi0690.phi003:9.266>	cratera antiquum, quem dat Sidonia Dido.
<verg. aen. urn:cts:latinLit:phi0690.phi003:9.267>	Si vero capere Italiam sceptrisque potiri
<verg. aen. urn:cts:latinLit:phi0690.phi003:9.268>	contigerit victori et praedae dicere sortem,
<verg. aen. urn:cts:latinLit:phi0690.phi003:9.269>	vidisti quo Turnus equo, quibus ibat in armis
<verg. aen. urn:cts:latinLit:phi0690.phi003:9.270>	aureus: ipsum illum, clipeum cristasque rubentis
<verg. aen. urn:cts:latinLit:phi0690.phi003:9.271>	excipiam sorti, iam nunc tua praemia, Nise.
<verg. aen. urn:cts:latinLit:phi0690.phi003:9.272>	Praeterea bis sex genitor lectissima matrum
<verg. aen. urn:cts:latinLit:phi0690.phi003:9.273>	corpora captivosque dabit suaque omnibus arma,
<verg. aen. urn:cts:latinLit:phi0690.phi003:9.274>	insuper his campi quod rex habet ipse Latinus.
<verg. aen. urn:cts:latinLit:phi0690.phi003:9.275>	Te vero, mea quem spatiis propioribus aetas
<verg. aen. urn:cts:latinLit:phi0690.phi003:9.276>	insequitur, venerande puer, iam pectore toto
<verg. aen. urn:cts:latinLit:phi0690.phi003:9.277>	accipio et comitem casus complector in omnis.
<verg. aen. urn:cts:latinLit:phi0690.phi003:9.278>	Nulla meis sine te quaeretur gloria rebus;
<verg. aen. urn:cts:latinLit:phi0690.phi003:9.279>	seu pacem seu bella geram, tibi maxima rerum
<verg. aen. urn:cts:latinLit:phi0690.phi003:9.280>	verborumque fides." Contra quem talia fatur
<verg. aen. urn:cts:latinLit:phi0690.phi003:9.281>	Euryalus: "Me nulla dies tam fortibus ausis
<verg. aen. urn:cts:latinLit:phi0690.phi003:9.282>	dissimilem arguerit; tantum, fortuna secunda
<verg. aen. urn:cts:latinLit:phi0690.phi003:9.283>	aut adversa cadat. Sed te super omnia dona
<verg. aen. urn:cts:latinLit:phi0690.phi003:9.284>	unum oro, genetrix Priami de gente vetusta
<verg. aen. urn:cts:latinLit:phi0690.phi003:9.285>	est mihi, quam miseram tenuit non Ilia tellus
<verg. aen. urn:cts:latinLit:phi0690.phi003:9.286>	mecum excedentem, non moenia regis Acestae.
<verg. aen. urn:cts:latinLit:phi0690.phi003:9.287>	Hanc ego nunc ignaram huius quodcumque pericli est
<verg. aen. urn:cts:latinLit:phi0690.phi003:9.288>	inque salutatam linquo: nox et tua testis
<verg. aen. urn:cts:latinLit:phi0690.phi003:9.289>	dextera, quod nequeam lacrumas perferre parentis
<verg. aen. urn:cts:latinLit:phi0690.phi003:9.290>	at tu, oro, solare inopem et succurre relictae.
<verg. aen. urn:cts:latinLit:phi0690.phi003:9.291>	Hanc sine me spem ferre tui: audentior ibo
<verg. aen. urn:cts:latinLit:phi0690.phi003:9.292>	in casus omnis." Percussa mente dedere
<verg. aen. urn:cts:latinLit:phi0690.phi003:9.293>	Dardanidae lacrimas; ante omnis pulcher Iulus,
<verg. aen. urn:cts:latinLit:phi0690.phi003:9.294>	atque animum patriae strinxit pietatis imago.
<verg. aen. urn:cts:latinLit:phi0690.phi003:9.295>	Tum sic effatur:
<verg. aen. urn:cts:latinLit:phi0690.phi003:9.296>	"Sponde digna tuis ingentibus omnia coeptis.
<verg. aen. urn:cts:latinLit:phi0690.phi003:9.297>	Namque erit ista mihi genetrix nomenque Creusae
<verg. aen. urn:cts:latinLit:phi0690.phi003:9.298>	solum defuerit, nec partum gratia talem
<verg. aen. urn:cts:latinLit:phi0690.phi003:9.299>	parva manet. Casus factum quicumque sequentur,
<verg. aen. urn:cts:latinLit:phi0690.phi003:9.300>	per caput hoc iuro, per quod pater ante solebat:
<verg. aen. urn:cts:latinLit:phi0690.phi003:9.301>	quae tibi polliceor reduci rebusque secundis,
<verg. aen. urn:cts:latinLit:phi0690.phi003:9.302>	haec eadem matrique tuae generique manebunt."
<verg. aen. urn:cts:latinLit:phi0690.phi003:9.303>	Sic ait inlacrimans; umero simul exuit ensem
<verg. aen. urn:cts:latinLit:phi0690.phi003:9.304>	auratum, mira quem fecerat arte Lycaon
<verg. aen. urn:cts:latinLit:phi0690.phi003:9.305>	Gnosius atque habilem vagina aptarat eburna.
<verg. aen. urn:cts:latinLit:phi0690.phi003:9.306>	Dat Niso Mnestheus pellem horrentisque leonis
<verg. aen. urn:cts:latinLit:phi0690.phi003:9.307>	exuvias; galeam fidus permutat Aletes.
<verg. aen. urn:cts:latinLit:phi0690.phi003:9.308>	Protinus armati incedunt; quos omnis euntis
<verg. aen. urn:cts:latinLit:phi0690.phi003:9.309>	primorum manus ad portas iuvenumque senumque
<verg. aen. urn:cts:latinLit:phi0690.phi003:9.310>	prosequitur votis. Nec non et pulcher Iulus,
<verg. aen. urn:cts:latinLit:phi0690.phi003:9.311>	ante annos animumque gerens curamque virilem,
<verg. aen. urn:cts:latinLit:phi0690.phi003:9.312>	multa patri mandata dabat portanda: sed aurae
<verg. aen. urn:cts:latinLit:phi0690.phi003:9.313>	omnia discerpunt et nubibus inrita donant.
<verg. aen. urn:cts:latinLit:phi0690.phi003:9.314>	Egressi superant fossas noctisque per umbram
<verg. aen. urn:cts:latinLit:phi0690.phi003:9.315>	castra inimica petunt, multis tamen ante futuri
<verg. aen. urn:cts:latinLit:phi0690.phi003:9.316>	exitio. Passim somno vinoque per herbam
<verg. aen. urn:cts:latinLit:phi0690.phi003:9.317>	corpora fusa vident, arrectos litore currus,
<verg. aen. urn:cts:latinLit:phi0690.phi003:9.318>	inter lora rotasque viros, simul arma iacere,
<verg. aen. urn:cts:latinLit:phi0690.phi003:9.319>	vina simul. Prior Hyrtacides sic ore locutus:
<verg. aen. urn:cts:latinLit:phi0690.phi003:9.320>	"Euryale, audendum dextra; nunc ipsa vocat res.
<verg. aen. urn:cts:latinLit:phi0690.phi003:9.321>	Hac iter est. Tu, ne qua manus se attollere nobis
<verg. aen. urn:cts:latinLit:phi0690.phi003:9.322>	a tergo possit, custodi et consule longe;
<verg. aen. urn:cts:latinLit:phi0690.phi003:9.323>	haec ego vasta dabo et lato te limite ducam.
<verg. aen. urn:cts:latinLit:phi0690.phi003:9.324>	Sic memorat vocemque premit; simul ense superbum
<verg. aen. urn:cts:latinLit:phi0690.phi003:9.325>	Rhamnetem adgreditur, qui forte tapetibus altis
<verg. aen. urn:cts:latinLit:phi0690.phi003:9.326>	exstructus toto proflabat pectore somnum.
<verg. aen. urn:cts:latinLit:phi0690.phi003:9.327>	Rex idem et regi Turno gratissimus augur,
<verg. aen. urn:cts:latinLit:phi0690.phi003:9.328>	sed non augurio potuit depellere pestem.
<verg. aen. urn:cts:latinLit:phi0690.phi003:9.329>	Tris iuxta famulos temere inter tela iacentis
<verg. aen. urn:cts:latinLit:phi0690.phi003:9.330>	armigerumque Remi premit aurigamque sub ipsis
<verg. aen. urn:cts:latinLit:phi0690.phi003:9.331>	nanctus equis ferroque secat pendentia colla;
<verg. aen. urn:cts:latinLit:phi0690.phi003:9.332>	tum caput ipsi aufert domino truncumque relinquit
<verg. aen. urn:cts:latinLit:phi0690.phi003:9.333>	sanguine singultantem; atro tepefacta cruore
<verg. aen. urn:cts:latinLit:phi0690.phi003:9.334>	terra torique madent. Nec non Lamyrumque Lamumque
<verg. aen. urn:cts:latinLit:phi0690.phi003:9.335>	et iuvenem Serranum, illa qui plurima nocte
<verg. aen. urn:cts:latinLit:phi0690.phi003:9.336>	luserat, insignis facie, multoque iacebat
<verg. aen. urn:cts:latinLit:phi0690.phi003:9.337>	membra deo victus: felix, si protinus illum
<verg. aen. urn:cts:latinLit:phi0690.phi003:9.338>	aequasset nocti ludum in lucemque tulisset.
<verg. aen. urn:cts:latinLit:phi0690.phi003:9.339>	Impastus ceu plena leo per ovilia turbans
<verg. aen. urn:cts:latinLit:phi0690.phi003:9.340>	(suadet enim vesana fames) manditque trahitque
<verg. aen. urn:cts:latinLit:phi0690.phi003:9.341>	molle pecus mutumque metu, fremit ore cruento:
<verg. aen. urn:cts:latinLit:phi0690.phi003:9.342>	nec minor Euryali caedes; incensus et ipse
<verg. aen. urn:cts:latinLit:phi0690.phi003:9.343>	perfurit ac multam in medio sine nomine plebem,
<verg. aen. urn:cts:latinLit:phi0690.phi003:9.344>	Fadumque Herbesumque subit Rhoetumque Abarimque,
<verg. aen. urn:cts:latinLit:phi0690.phi003:9.345>	ignaros, Rhoetum vigilantem et cuncta videntem,
<verg. aen. urn:cts:latinLit:phi0690.phi003:9.346>	sed magnum metuens se post cratera tegebat;
<verg. aen. urn:cts:latinLit:phi0690.phi003:9.347>	pectore in adverso totum cui comminus ensem
<verg. aen. urn:cts:latinLit:phi0690.phi003:9.348>	condidit adsurgenti et multa morte recepit.
<verg. aen. urn:cts:latinLit:phi0690.phi003:9.349>	Purpuream vomit ille animam et cum sanguine mixta
<verg. aen. urn:cts:latinLit:phi0690.phi003:9.350>	vina refert moriens; hic furto fervidus instat.
<verg. aen. urn:cts:latinLit:phi0690.phi003:9.351>	Iamque ad Messapi socios tendebat; ibi ignem
<verg. aen. urn:cts:latinLit:phi0690.phi003:9.352>	deficere extremum et religatos rite videbat
<verg. aen. urn:cts:latinLit:phi0690.phi003:9.353>	carpere gramen equos: breviter cum talia Nisus.
<verg. aen. urn:cts:latinLit:phi0690.phi003:9.354>	sensit enim nimia caede atque cupidine ferri:
<verg. aen. urn:cts:latinLit:phi0690.phi003:9.355>	"Absistamus," ait, "nam lux inimica propinquat.
<verg. aen. urn:cts:latinLit:phi0690.phi003:9.356>	Poenarum exhaustum satis est, via facta per hostis."
<verg. aen. urn:cts:latinLit:phi0690.phi003:9.357>	Multa virum solido argento perfecta relinquunt
<verg. aen. urn:cts:latinLit:phi0690.phi003:9.358>	armaque craterasque simul pulchrosque tapetas.
<verg. aen. urn:cts:latinLit:phi0690.phi003:9.359>	Euryalus phaleras Rhamnetis et aurea bullis
<verg. aen. urn:cts:latinLit:phi0690.phi003:9.360>	cingula, Tiburti Remulo ditissimus olim
<verg. aen. urn:cts:latinLit:phi0690.phi003:9.361>	quae mittit dona hospitio cum iungeret absens
<verg. aen. urn:cts:latinLit:phi0690.phi003:9.362>	Caedicus, ille suo moriens dat habere nepoti,
<verg. aen. urn:cts:latinLit:phi0690.phi003:9.363>	[post mortem bello Rutuli pugnaque potiti]
<verg. aen. urn:cts:latinLit:phi0690.phi003:9.364>	haec rapit atque umeris nequiquam fortibus aptat.
<verg. aen. urn:cts:latinLit:phi0690.phi003:9.365>	Tum galeam Messapi habilem cristisque decoram
<verg. aen. urn:cts:latinLit:phi0690.phi003:9.366>	induit. Excedunt castris et tuta capessunt.
<verg. aen. urn:cts:latinLit:phi0690.phi003:9.367>	Interea praemissi equites ex urbe Latina,
<verg. aen. urn:cts:latinLit:phi0690.phi003:9.368>	cetera dum legio campis instructa moratur,
<verg. aen. urn:cts:latinLit:phi0690.phi003:9.369>	ibant et Turno regi responsa ferebant,
<verg. aen. urn:cts:latinLit:phi0690.phi003:9.370>	tercentum, scutati omnes, Volcente magistro.
<verg. aen. urn:cts:latinLit:phi0690.phi003:9.371>	Iamque propinquabant castris murosque subibant,
<verg. aen. urn:cts:latinLit:phi0690.phi003:9.372>	cum procul hos laevo flectentis limite cernunt
<verg. aen. urn:cts:latinLit:phi0690.phi003:9.373>	et galea Euryalum sublustri noctis in umbra
<verg. aen. urn:cts:latinLit:phi0690.phi003:9.374>	prodidit immemorem radiisque adversa refulsit.
<verg. aen. urn:cts:latinLit:phi0690.phi003:9.375>	Haud temere est visum. Conclamat ab agmine Volcens
<verg. aen. urn:cts:latinLit:phi0690.phi003:9.376>	"State, viri. Quae causa viae? Quive estis in armis?
<verg. aen. urn:cts:latinLit:phi0690.phi003:9.377>	Quove tenetis iter?" Nihil illi tendere contra,
<verg. aen. urn:cts:latinLit:phi0690.phi003:9.378>	sed celerare fugam in silvas et fidere nocti.
<verg. aen. urn:cts:latinLit:phi0690.phi003:9.379>	Obiciunt equites sese ad divortia nota
<verg. aen. urn:cts:latinLit:phi0690.phi003:9.380>	hinc atque hinc omnemque abitum custode coronant.
<verg. aen. urn:cts:latinLit:phi0690.phi003:9.381>	Silva fuit late dumis atque ilice nigra
<verg. aen. urn:cts:latinLit:phi0690.phi003:9.382>	horrida, quam densi complerant undique sentes;
<verg. aen. urn:cts:latinLit:phi0690.phi003:9.383>	rara per occultos lucebat semita calles.
<verg. aen. urn:cts:latinLit:phi0690.phi003:9.384>	Euryalum tenebrae ramorum onerosaque praeda
<verg. aen. urn:cts:latinLit:phi0690.phi003:9.385>	impediunt fallitque timor regione viarum;
<verg. aen. urn:cts:latinLit:phi0690.phi003:9.386>	Nisus abit, iamque imprudens evaserat hostis
<verg. aen. urn:cts:latinLit:phi0690.phi003:9.387>	atque locos, qui post Albae de nomine dicti
<verg. aen. urn:cts:latinLit:phi0690.phi003:9.388>	Albani, tum rex stabula alta Latinus habebat,
<verg. aen. urn:cts:latinLit:phi0690.phi003:9.389>	ut stetit et frustra absentem respexit amicum.
<verg. aen. urn:cts:latinLit:phi0690.phi003:9.390>	"Euryale infelix, qua te regione reliqui?
<verg. aen. urn:cts:latinLit:phi0690.phi003:9.391>	Quave sequar, rursus perplexum iter omne revolvens
<verg. aen. urn:cts:latinLit:phi0690.phi003:9.392>	fallacis silvae?" Simul et vestigia retro
<verg. aen. urn:cts:latinLit:phi0690.phi003:9.393>	observata legit dumisque silentibus errat.
<verg. aen. urn:cts:latinLit:phi0690.phi003:9.394>	Audit equos, audit strepitus et signa sequentum.
<verg. aen. urn:cts:latinLit:phi0690.phi003:9.395>	Nec longum in medio tempus, cum clamor ad auris
<verg. aen. urn:cts:latinLit:phi0690.phi003:9.396>	pervenit ac videt Euryalum, quem iam manus omnis
<verg. aen. urn:cts:latinLit:phi0690.phi003:9.397>	fraude loci et noctis, subito turbante tumultu,
<verg. aen. urn:cts:latinLit:phi0690.phi003:9.398>	oppressum rapit et conantem plurima frustra.
<verg. aen. urn:cts:latinLit:phi0690.phi003:9.399>	Quid faciat? Qua vi iuvenem, quibus audeat armis
<verg. aen. urn:cts:latinLit:phi0690.phi003:9.400>	eripere? An sese medios moriturus in enses
<verg. aen. urn:cts:latinLit:phi0690.phi003:9.401>	inferat et pulchram properet per volnera mortem?
<verg. aen. urn:cts:latinLit:phi0690.phi003:9.402>	Ocius adducto torquens hastile lacerto,
<verg. aen. urn:cts:latinLit:phi0690.phi003:9.403>	suspiciens altam Lunam sic voce precatur:
<verg. aen. urn:cts:latinLit:phi0690.phi003:9.404>	"Tu, dea, tu praesens nostro succurre labori,
<verg. aen. urn:cts:latinLit:phi0690.phi003:9.405>	astrorum decus et nemorum Latonia custos
<verg. aen. urn:cts:latinLit:phi0690.phi003:9.406>	Siqua tuis umquam pro me pater Hyrtacus aris
<verg. aen. urn:cts:latinLit:phi0690.phi003:9.407>	dona tulit, siqua ipse meis venatibus auxi
<verg. aen. urn:cts:latinLit:phi0690.phi003:9.408>	suspendive tholo aut sacra ad fastigia fixi:
<verg. aen. urn:cts:latinLit:phi0690.phi003:9.409>	hunc sine me turbare globum et rege tela per auras."
<verg. aen. urn:cts:latinLit:phi0690.phi003:9.410>	Dixerat, et toto conixus corpore ferrum
<verg. aen. urn:cts:latinLit:phi0690.phi003:9.411>	conicit: hasta volans noctis diverberat umbras
<verg. aen. urn:cts:latinLit:phi0690.phi003:9.412>	et venit aversi in tergum Sulmonis ibique
<verg. aen. urn:cts:latinLit:phi0690.phi003:9.413>	frangitur ac fisso transit praecordia ligno.
<verg. aen. urn:cts:latinLit:phi0690.phi003:9.414>	Volvitur ille vomens calidum de pectore flumen
<verg. aen. urn:cts:latinLit:phi0690.phi003:9.415>	frigidus et longis singultibus ilia pulsat.
<verg. aen. urn:cts:latinLit:phi0690.phi003:9.416>	Diversi circumspiciunt. Hoc acrior idem
<verg. aen. urn:cts:latinLit:phi0690.phi003:9.417>	ecce aliud summa telum librabat ab aure.
<verg. aen. urn:cts:latinLit:phi0690.phi003:9.418>	Dum trepidant, it hasta Tago per tempus utrumque
<verg. aen. urn:cts:latinLit:phi0690.phi003:9.419>	stridens traiectoque haesit tepefacta cerebro.
<verg. aen. urn:cts:latinLit:phi0690.phi003:9.420>	Saevit atrox Volcens nec teli conspicit usquam
<verg. aen. urn:cts:latinLit:phi0690.phi003:9.421>	auctorem nec quo se ardens inmittere possit.
<verg. aen. urn:cts:latinLit:phi0690.phi003:9.422>	"Tu tamen interea calido mihi sanguine poenas
<verg. aen. urn:cts:latinLit:phi0690.phi003:9.423>	persolves amborum," inquit; simul ense recluso
<verg. aen. urn:cts:latinLit:phi0690.phi003:9.424>	ibat in Euryalum. Tum vero exterritus, amens
<verg. aen. urn:cts:latinLit:phi0690.phi003:9.425>	conclamat Nisus, nec se celare tenebris
<verg. aen. urn:cts:latinLit:phi0690.phi003:9.426>	amplius aut tantum potuit perferre dolorem.
<verg. aen. urn:cts:latinLit:phi0690.phi003:9.427>	Me me, adsum qui feci, in me convertite ferrum,
<verg. aen. urn:cts:latinLit:phi0690.phi003:9.428>	O Rutuli, mea fraus omnis; nihil iste nec ausus
<verg. aen. urn:cts:latinLit:phi0690.phi003:9.429>	nec potuit, caelum hoc et conscia sidera testor,
<verg. aen. urn:cts:latinLit:phi0690.phi003:9.430>	tantum infelicem nimium dilexit amicum."
<verg. aen. urn:cts:latinLit:phi0690.phi003:9.431>	Talia dicta dabat; sed viribus ensis adactus
<verg. aen. urn:cts:latinLit:phi0690.phi003:9.432>	transabiit costas et candida pectora rumpit.
<verg. aen. urn:cts:latinLit:phi0690.phi003:9.433>	Volvitur Euryalus leto, pulchrosque per artus
<verg. aen. urn:cts:latinLit:phi0690.phi003:9.434>	it cruor, inque umeros cervix conlapsa recumbit:
<verg. aen. urn:cts:latinLit:phi0690.phi003:9.435>	purpureus veluti cum flos succisus aratro
<verg. aen. urn:cts:latinLit:phi0690.phi003:9.436>	languescit moriens lassove papavera collo
<verg. aen. urn:cts:latinLit:phi0690.phi003:9.437>	demisere caput, pluvia cum forte gravantur.
<verg. aen. urn:cts:latinLit:phi0690.phi003:9.438>	At Nisus ruit in medios solumque per omnis
<verg. aen. urn:cts:latinLit:phi0690.phi003:9.439>	Volcentem petit in solo Volcente moratur.
<verg. aen. urn:cts:latinLit:phi0690.phi003:9.440>	Quem circum glomerati hostes hinc comminus atque hinc
<verg. aen. urn:cts:latinLit:phi0690.phi003:9.441>	proturbant. Instat non setius ac rotat ensem
<verg. aen. urn:cts:latinLit:phi0690.phi003:9.442>	fulmineum, donec Rutuli clamantis in ore
<verg. aen. urn:cts:latinLit:phi0690.phi003:9.443>	condidit adverso et moriens animam abstulit hosti.
<verg. aen. urn:cts:latinLit:phi0690.phi003:9.444>	Tum super exanimum sese proiecit amicum
<verg. aen. urn:cts:latinLit:phi0690.phi003:9.445>	confossus placidaque ibi demum morte quievit.
<verg. aen. urn:cts:latinLit:phi0690.phi003:9.446>	Fortunati ambo! Siquid mea carmina possunt,
<verg. aen. urn:cts:latinLit:phi0690.phi003:9.447>	nulla dies umquam memori vos eximet aevo,
<verg. aen. urn:cts:latinLit:phi0690.phi003:9.448>	dum domus Aeneae Capitoli immobile saxum
<verg. aen. urn:cts:latinLit:phi0690.phi003:9.449>	accolet imperiumque pater Romanus habebit.
<verg. aen. urn:cts:latinLit:phi0690.phi003:9.450>	Victores praeda Rutuli spoliisque potiti
<verg. aen. urn:cts:latinLit:phi0690.phi003:9.451>	Volcentem exanimum flentes in castra ferebant.
<verg. aen. urn:cts:latinLit:phi0690.phi003:9.452>	Nec minor in castris luctus Rhamnete reperto
<verg. aen. urn:cts:latinLit:phi0690.phi003:9.453>	exsangui et primis una tot caede peremptis,
<verg. aen. urn:cts:latinLit:phi0690.phi003:9.454>	Serranoque Numaque. Ingens concursus ad ipsa
<verg. aen. urn:cts:latinLit:phi0690.phi003:9.455>	corpora seminecisque viros tepidaque recentem
<verg. aen. urn:cts:latinLit:phi0690.phi003:9.456>	caede locum et plenos spumanti sanguine rivos.
<verg. aen. urn:cts:latinLit:phi0690.phi003:9.457>	Agnoscunt spolia inter se galeamque nitentem
<verg. aen. urn:cts:latinLit:phi0690.phi003:9.458>	Messapi et multo phaleras sudore receptas.
<verg. aen. urn:cts:latinLit:phi0690.phi003:9.459>	Et iam prima novo spargebat lumine terras
<verg. aen. urn:cts:latinLit:phi0690.phi003:9.460>	Tithoni croceum linquens Aurora cubile:
<verg. aen. urn:cts:latinLit:phi0690.phi003:9.461>	iam sole infuso, iam rebus luce retectis
<verg. aen. urn:cts:latinLit:phi0690.phi003:9.462>	Turnus in arma viros, armis circumdatus ipse,
<verg. aen. urn:cts:latinLit:phi0690.phi003:9.463>	suscitat, aeratasque acies in proelia cogit
<verg. aen. urn:cts:latinLit:phi0690.phi003:9.464>	quisque suas variisque acuunt rumoribus iras.
<verg. aen. urn:cts:latinLit:phi0690.phi003:9.465>	Quin ipsa arrectis (visu miserabile) in hastis
<verg. aen. urn:cts:latinLit:phi0690.phi003:9.466>	praefigunt capita et multo clamore sequuntur
<verg. aen. urn:cts:latinLit:phi0690.phi003:9.467>	Euryali et Nisi.
<verg. aen. urn:cts:latinLit:phi0690.phi003:9.468>	Aeneadae duri murorum in parte sinistra
<verg. aen. urn:cts:latinLit:phi0690.phi003:9.469>	opposuere aciem, nam dextera cingitur amni,
<verg. aen. urn:cts:latinLit:phi0690.phi003:9.470>	ingentisque tenent fossas et turribus altis
<verg. aen. urn:cts:latinLit:phi0690.phi003:9.471>	stant maesti; simul ora virum praefixa movebant,
<verg. aen. urn:cts:latinLit:phi0690.phi003:9.472>	nota nimis miseris atroque fluentia tabo.
<verg. aen. urn:cts:latinLit:phi0690.phi003:9.473>	Interea pavidam volitans pennata per urbem
<verg. aen. urn:cts:latinLit:phi0690.phi003:9.474>	nuntia Fama ruit matrisque adlabitur auris
<verg. aen. urn:cts:latinLit:phi0690.phi003:9.475>	Euryali. At subitus miserae calor ossa reliquit,
<verg. aen. urn:cts:latinLit:phi0690.phi003:9.476>	excussi manibus radii revolutaque pensa.
<verg. aen. urn:cts:latinLit:phi0690.phi003:9.477>	Evolat infelix et femineo ululatu,
<verg. aen. urn:cts:latinLit:phi0690.phi003:9.478>	scissa comam, muros amens atque agmina cursu
<verg. aen. urn:cts:latinLit:phi0690.phi003:9.479>	prima petit, non illa virum, non illa pericli
<verg. aen. urn:cts:latinLit:phi0690.phi003:9.480>	telorumque memor; caelum dehinc questibus implet:
<verg. aen. urn:cts:latinLit:phi0690.phi003:9.481>	"Hunc ego te, Euryale, aspicio? Tune illa senectae
<verg. aen. urn:cts:latinLit:phi0690.phi003:9.482>	sera meae requies, potuisti linquere solam,
<verg. aen. urn:cts:latinLit:phi0690.phi003:9.483>	crudelis? Nec te, sub tanta pericula missum,
<verg. aen. urn:cts:latinLit:phi0690.phi003:9.484>	adfari extremum miserae data copia matri?
<verg. aen. urn:cts:latinLit:phi0690.phi003:9.485>	Heu, terra ignota canibus data praeda Latinis
<verg. aen. urn:cts:latinLit:phi0690.phi003:9.486>	alitibusque iaces, nec te, tua funera mater
<verg. aen. urn:cts:latinLit:phi0690.phi003:9.487>	produxi pressive oculos aut volnera lavi,
<verg. aen. urn:cts:latinLit:phi0690.phi003:9.488>	veste tegens, tibi quam noctes festina diesque
<verg. aen. urn:cts:latinLit:phi0690.phi003:9.489>	urgebam et tela curas solabar anilis.
<verg. aen. urn:cts:latinLit:phi0690.phi003:9.490>	Quo sequar, aut quae nunc artus avolsaque membra
<verg. aen. urn:cts:latinLit:phi0690.phi003:9.491>	et funus lacerum tellus habet? Hoc mihi de te,
<verg. aen. urn:cts:latinLit:phi0690.phi003:9.492>	nate, refers? Hoc sum terraque marique secuta?
<verg. aen. urn:cts:latinLit:phi0690.phi003:9.493>	Figite me, siqua est pietas, in me omnia tela
<verg. aen. urn:cts:latinLit:phi0690.phi003:9.494>	conicite, o Rutuli, me primam absumite ferro:
<verg. aen. urn:cts:latinLit:phi0690.phi003:9.495>	aut tu, magne pater divom, miserere tuoque
<verg. aen. urn:cts:latinLit:phi0690.phi003:9.496>	invisum hoc detrude caput sub Tartara telo,
<verg. aen. urn:cts:latinLit:phi0690.phi003:9.497>	quando aliter nequeo crudelem abrumpere vitam."
<verg. aen. urn:cts:latinLit:phi0690.phi003:9.498>	Hoc fletu concussi animi, maestusque per omnis
<verg. aen. urn:cts:latinLit:phi0690.phi003:9.499>	it gemitus: torpent infractae ad proelia vires.
<verg. aen. urn:cts:latinLit:phi0690.phi003:9.500>	Illam incendentem luctus Idaeus et Actor
<verg. aen. urn:cts:latinLit:phi0690.phi003:9.501>	Illionei monitu et multum lacrimantis Iuli
<verg. aen. urn:cts:latinLit:phi0690.phi003:9.502>	corripiunt interque manus sub tecta reponunt.
<verg. aen. urn:cts:latinLit:phi0690.phi003:9.503>	At tuba terribilem sonitum procul aere canoro
<verg. aen. urn:cts:latinLit:phi0690.phi003:9.504>	increpuit; sequitur clamor caelumque remugit.
<verg. aen. urn:cts:latinLit:phi0690.phi003:9.505>	Adcelerant acta pariter testudine Volsci
<verg. aen. urn:cts:latinLit:phi0690.phi003:9.506>	et fossas implere parant ac vellere vallum.
<verg. aen. urn:cts:latinLit:phi0690.phi003:9.507>	Quaerunt pars aditum et scalis ascendere muros,
<verg. aen. urn:cts:latinLit:phi0690.phi003:9.508>	qua rara est acies interlucetque corona
<verg. aen. urn:cts:latinLit:phi0690.phi003:9.509>	non tam spissa viris. Telorum effundere contra
<verg. aen. urn:cts:latinLit:phi0690.phi003:9.510>	omne genus Teucri ac duris detrudere contis,
<verg. aen. urn:cts:latinLit:phi0690.phi003:9.511>	adsueti longo muros defendere bello.
<verg. aen. urn:cts:latinLit:phi0690.phi003:9.512>	Saxa quoque infesto volvebant pondere, siqua
<verg. aen. urn:cts:latinLit:phi0690.phi003:9.513>	possent tectam aciem perrumpere: cum tamen omnis
<verg. aen. urn:cts:latinLit:phi0690.phi003:9.514>	ferre iuvat subter densa testudine casus;
<verg. aen. urn:cts:latinLit:phi0690.phi003:9.515>	nec iam sufficiunt. Nam qua globus imminet ingens,
<verg. aen. urn:cts:latinLit:phi0690.phi003:9.516>	immanem Teucri molem volvuntque ruuntque,
<verg. aen. urn:cts:latinLit:phi0690.phi003:9.517>	quae stravit Rutulos late armorumque resolvit
<verg. aen. urn:cts:latinLit:phi0690.phi003:9.518>	tegmina. Nec curant caeco contendere Marte
<verg. aen. urn:cts:latinLit:phi0690.phi003:9.519>	amplius audaces Rutuli, sed pellere vallo
<verg. aen. urn:cts:latinLit:phi0690.phi003:9.520>	missilibus certant.
<verg. aen. urn:cts:latinLit:phi0690.phi003:9.521>	Parte alia horrendus visu quassabat Etruscam
<verg. aen. urn:cts:latinLit:phi0690.phi003:9.522>	pinum et fumiferos infert Mezentius ignis;
<verg. aen. urn:cts:latinLit:phi0690.phi003:9.523>	at Messapus equum domitor, Neptunia proles,
<verg. aen. urn:cts:latinLit:phi0690.phi003:9.524>	rescindit vallum et scalas in moenia poscit.
<verg. aen. urn:cts:latinLit:phi0690.phi003:9.525>	Vos, o Calliope, precor, adspirate canenti,
<verg. aen. urn:cts:latinLit:phi0690.phi003:9.526>	quas ibi tum ferro strages, quae funera Turnus
<verg. aen. urn:cts:latinLit:phi0690.phi003:9.527>	ediderit, quem quisque virum demiserit Orco;
<verg. aen. urn:cts:latinLit:phi0690.phi003:9.528>	et mecum ingentis oras evolvite belli,
<verg. aen. urn:cts:latinLit:phi0690.phi003:9.529>	[et meministis enim, divae, et memorare potestis.]
<verg. aen. urn:cts:latinLit:phi0690.phi003:9.530>	Turris erat vasto suspectu et pontibus altis,
<verg. aen. urn:cts:latinLit:phi0690.phi003:9.531>	opportuna loco, summis quam viribus omnes
<verg. aen. urn:cts:latinLit:phi0690.phi003:9.532>	expugnare Itali summaque evertere opum vi
<verg. aen. urn:cts:latinLit:phi0690.phi003:9.533>	certabant, Troes contra defendere saxis
<verg. aen. urn:cts:latinLit:phi0690.phi003:9.534>	perque cavas densi tela intorquere fenestras.
<verg. aen. urn:cts:latinLit:phi0690.phi003:9.535>	Princeps ardentem coniecit lampada Turnus
<verg. aen. urn:cts:latinLit:phi0690.phi003:9.536>	et flammam adfixit lateri, quae plurima vento
<verg. aen. urn:cts:latinLit:phi0690.phi003:9.537>	corripuit tabulas et postibus haesit adesis.
<verg. aen. urn:cts:latinLit:phi0690.phi003:9.538>	Turbati trepidare intus frustraque malorum
<verg. aen. urn:cts:latinLit:phi0690.phi003:9.539>	velle fugam.  Dum se glomerant retroque residunt
<verg. aen. urn:cts:latinLit:phi0690.phi003:9.540>	in partem, quae peste caret, tum pondere turris
<verg. aen. urn:cts:latinLit:phi0690.phi003:9.541>	procubuit subito et caelum tonat omne fragore.
<verg. aen. urn:cts:latinLit:phi0690.phi003:9.542>	Semineces ad terram, immani mole secuta,
<verg. aen. urn:cts:latinLit:phi0690.phi003:9.543>	confixique suis telis et pectora duro
<verg. aen. urn:cts:latinLit:phi0690.phi003:9.544>	transfossi ligno veniunt. Vix unus Helenor
<verg. aen. urn:cts:latinLit:phi0690.phi003:9.545>	et Lycus elapsi. Quorum primaevus Helenor,
<verg. aen. urn:cts:latinLit:phi0690.phi003:9.546>	Maeonio regi quem serva Licymnia furtim
<verg. aen. urn:cts:latinLit:phi0690.phi003:9.547>	sustulerat vetitisque ad Troiam miserat armis,
<verg. aen. urn:cts:latinLit:phi0690.phi003:9.548>	ense levis nudo parmaque inglorius alba;
<verg. aen. urn:cts:latinLit:phi0690.phi003:9.549>	isque ubi se Turni media inter milia vidit,
<verg. aen. urn:cts:latinLit:phi0690.phi003:9.550>	hinc acies atque hinc acies adstare Latinas:
<verg. aen. urn:cts:latinLit:phi0690.phi003:9.551>	ut fera, quae densa venantum saepta corona
<verg. aen. urn:cts:latinLit:phi0690.phi003:9.552>	contra tela furit seseque haud nescia morti
<verg. aen. urn:cts:latinLit:phi0690.phi003:9.553>	inicit et saltu supra venabula fertur,
<verg. aen. urn:cts:latinLit:phi0690.phi003:9.554>	haud aliter iuvenis medios moriturus in hostis
<verg. aen. urn:cts:latinLit:phi0690.phi003:9.555>	inruit et, qua tela videt densissima, tendit.
<verg. aen. urn:cts:latinLit:phi0690.phi003:9.556>	At pedibus longe melior Lycus inter et hostis
<verg. aen. urn:cts:latinLit:phi0690.phi003:9.557>	inter et arma fuga muros tenet altaque certat
<verg. aen. urn:cts:latinLit:phi0690.phi003:9.558>	prendere tecta manu sociumque attingere dextras.
<verg. aen. urn:cts:latinLit:phi0690.phi003:9.559>	Quem Turnus, pariter cursu teloque secutus,
<verg. aen. urn:cts:latinLit:phi0690.phi003:9.560>	increpat his victor: "Nostrasne evadere, demens,
<verg. aen. urn:cts:latinLit:phi0690.phi003:9.561>	sperasti te posse manus?" Simul adripit ipsum
<verg. aen. urn:cts:latinLit:phi0690.phi003:9.562>	pendentem et magna muri cum parte revellit.
<verg. aen. urn:cts:latinLit:phi0690.phi003:9.563>	Qualis ubi aut leporem aut candenti corpore cycnum
<verg. aen. urn:cts:latinLit:phi0690.phi003:9.564>	sustulit alta petens pedibus Iovis armiger uncis
<verg. aen. urn:cts:latinLit:phi0690.phi003:9.565>	quaesitum aut matri multis balatibus agnum
<verg. aen. urn:cts:latinLit:phi0690.phi003:9.566>	Martius a stabulis rapuit lupus. Undique clamor
<verg. aen. urn:cts:latinLit:phi0690.phi003:9.567>	tollitur: invadunt et fossas agere complent;
<verg. aen. urn:cts:latinLit:phi0690.phi003:9.568>	ardentis taedas alii ad fastigia iactant.
<verg. aen. urn:cts:latinLit:phi0690.phi003:9.569>	Ilioneus saxo atque ingenti fragmine montis
<verg. aen. urn:cts:latinLit:phi0690.phi003:9.570>	Lucetium portae subeuntem ignisque ferentem,
<verg. aen. urn:cts:latinLit:phi0690.phi003:9.571>	Emathiona Liger, Corynaeum sternit Asilas,
<verg. aen. urn:cts:latinLit:phi0690.phi003:9.572>	hic iaculo bonus, hic longe fallente sagitta,
<verg. aen. urn:cts:latinLit:phi0690.phi003:9.573>	Ortygium Caeneus, victorem Caenea Turnus,
<verg. aen. urn:cts:latinLit:phi0690.phi003:9.574>	Turnus Ityn Cloniumque, Dioxippum Promolumque
<verg. aen. urn:cts:latinLit:phi0690.phi003:9.575>	et Sagarim et summis stantem pro turribus Idan,
<verg. aen. urn:cts:latinLit:phi0690.phi003:9.576>	Privernum Capys. Hunc primo levis hasta Themillae
<verg. aen. urn:cts:latinLit:phi0690.phi003:9.577>	strinxerat: ille manum proiecto tegmine demens
<verg. aen. urn:cts:latinLit:phi0690.phi003:9.578>	ad volnus tulit; ergo alis adlapsa sagitta
<verg. aen. urn:cts:latinLit:phi0690.phi003:9.579>	et laevo infixa est lateri manus abditaque intus
<verg. aen. urn:cts:latinLit:phi0690.phi003:9.580>	spiramenta animae letali volnere rupit.
<verg. aen. urn:cts:latinLit:phi0690.phi003:9.581>	Stabat in egregiis Arcentis filius armis,
<verg. aen. urn:cts:latinLit:phi0690.phi003:9.582>	pictus acu chlamydem et ferrugine clarus Hibera,
<verg. aen. urn:cts:latinLit:phi0690.phi003:9.583>	insignis facie, genitor quem miserat Arcens,
<verg. aen. urn:cts:latinLit:phi0690.phi003:9.584>	eductum Matris luco Symaethia circum
<verg. aen. urn:cts:latinLit:phi0690.phi003:9.585>	flumina, pinguis ubi et placabilis ara Palici:
<verg. aen. urn:cts:latinLit:phi0690.phi003:9.586>	stridentem fundam positis Mezentius hastis
<verg. aen. urn:cts:latinLit:phi0690.phi003:9.587>	ipse ter adducta circum caput egit habena
<verg. aen. urn:cts:latinLit:phi0690.phi003:9.588>	et media adversi liquefacto tempora plumbo
<verg. aen. urn:cts:latinLit:phi0690.phi003:9.589>	diffidit ac multa porrectum extendit harena.
<verg. aen. urn:cts:latinLit:phi0690.phi003:9.590>	Tum primum bello celerem intendisse sagittam
<verg. aen. urn:cts:latinLit:phi0690.phi003:9.591>	dicitur ante feras solitus terrere fugaces
<verg. aen. urn:cts:latinLit:phi0690.phi003:9.592>	Ascanius fortemque manu fudisse Numanum,
<verg. aen. urn:cts:latinLit:phi0690.phi003:9.593>	cui Remulo cognomen erat, Turnique minorem
<verg. aen. urn:cts:latinLit:phi0690.phi003:9.594>	germanam nuper thalamo sociatus habebat.
<verg. aen. urn:cts:latinLit:phi0690.phi003:9.595>	Is primam ante aciem digna atque indigna relatu
<verg. aen. urn:cts:latinLit:phi0690.phi003:9.596>	vociferans tumidusque novo praecordia regno
<verg. aen. urn:cts:latinLit:phi0690.phi003:9.597>	ibat et ingentem sese clamore ferebat:
<verg. aen. urn:cts:latinLit:phi0690.phi003:9.598>	"Non pudet obsidione iterum valloque teneri,
<verg. aen. urn:cts:latinLit:phi0690.phi003:9.599>	bis capti Phryges, et morti praetendere muros?
<verg. aen. urn:cts:latinLit:phi0690.phi003:9.600>	En qui nostra sibi bello conubia poscunt!
<verg. aen. urn:cts:latinLit:phi0690.phi003:9.601>	Quis deus Italiam, quae vos dementia adegit
<verg. aen. urn:cts:latinLit:phi0690.phi003:9.602>	Non hic Atridae nec fandi fictor Ulixes:
<verg. aen. urn:cts:latinLit:phi0690.phi003:9.603>	durum a stirpe genus natos ad flumina primum
<verg. aen. urn:cts:latinLit:phi0690.phi003:9.604>	deferimus saevoque gelu duramus et undis,
<verg. aen. urn:cts:latinLit:phi0690.phi003:9.605>	venatu invigilant pueri silvasque fatigant,
<verg. aen. urn:cts:latinLit:phi0690.phi003:9.606>	flectere ludus equos et spicula tendere cornu.
<verg. aen. urn:cts:latinLit:phi0690.phi003:9.607>	At patiens operum parvoque adsueta iuventus
<verg. aen. urn:cts:latinLit:phi0690.phi003:9.608>	aut rastris terram domat aut quatit oppida bello.
<verg. aen. urn:cts:latinLit:phi0690.phi003:9.609>	Omne aevum ferro teritur, versaque iuvencum
<verg. aen. urn:cts:latinLit:phi0690.phi003:9.610>	terga fatigamus hasta; nec tarda senectus
<verg. aen. urn:cts:latinLit:phi0690.phi003:9.611>	debilitat vires animi mutatque vigorem:
<verg. aen. urn:cts:latinLit:phi0690.phi003:9.612>	canitiem galea premimus, semperque recentis
<verg. aen. urn:cts:latinLit:phi0690.phi003:9.613>	comportare iuvat praedas et vivere rapto.
<verg. aen. urn:cts:latinLit:phi0690.phi003:9.614>	Vobis picta croco et fulgenti murice vestis,
<verg. aen. urn:cts:latinLit:phi0690.phi003:9.615>	desidiae cordi, iuvat indulgere choreis,
<verg. aen. urn:cts:latinLit:phi0690.phi003:9.616>	et tunicae manicas et habent redimicula mitrae.
<verg. aen. urn:cts:latinLit:phi0690.phi003:9.617>	O vere Phrygiae, neque enim Phryges, ite per alta
<verg. aen. urn:cts:latinLit:phi0690.phi003:9.618>	Dindyma ubi adsuetis biforem dat tibia cantum!
<verg. aen. urn:cts:latinLit:phi0690.phi003:9.619>	Tympana vos buxusque vocat Berecyntia Matris
<verg. aen. urn:cts:latinLit:phi0690.phi003:9.620>	Idaeae sinite arma viris et cedite ferro."
<verg. aen. urn:cts:latinLit:phi0690.phi003:9.621>	Talia iactantem dictis ac dira canentem
<verg. aen. urn:cts:latinLit:phi0690.phi003:9.622>	non tulit Ascanius nervoque obversus equino
<verg. aen. urn:cts:latinLit:phi0690.phi003:9.623>	contendit telum diversaque bracchia ducens
<verg. aen. urn:cts:latinLit:phi0690.phi003:9.624>	constitit, ante Iovem supplex per vota precatus:
<verg. aen. urn:cts:latinLit:phi0690.phi003:9.625>	"Iuppiter omnipotens, audacibus adnue coeptis.
<verg. aen. urn:cts:latinLit:phi0690.phi003:9.626>	Ipse tibi ad tua templa feram sollemnia dona
<verg. aen. urn:cts:latinLit:phi0690.phi003:9.627>	et statuam ante aras aurata fronte iuvencum
<verg. aen. urn:cts:latinLit:phi0690.phi003:9.628>	candentem pariterque caput cum matre ferentem,
<verg. aen. urn:cts:latinLit:phi0690.phi003:9.629>	iam cornu petat et pedibus qui spargat harenam."
<verg. aen. urn:cts:latinLit:phi0690.phi003:9.630>	Audiit et caeli Genitor de parte serena
<verg. aen. urn:cts:latinLit:phi0690.phi003:9.631>	intonuit laevum, sonat una fatifer arcus:
<verg. aen. urn:cts:latinLit:phi0690.phi003:9.632>	effugit horrendum stridens adducta sagitta
<verg. aen. urn:cts:latinLit:phi0690.phi003:9.633>	perque caput Remuli venit et cava tempora ferro
<verg. aen. urn:cts:latinLit:phi0690.phi003:9.634>	traicit. "I, verbis virtutem inlude superbis!
<verg. aen. urn:cts:latinLit:phi0690.phi003:9.635>	His capti Phryges haec Rutulis responsa remittunt."
<verg. aen. urn:cts:latinLit:phi0690.phi003:9.636>	Hoc tantum Ascanius. Teucri clamore sequuntur
<verg. aen. urn:cts:latinLit:phi0690.phi003:9.637>	laetitiaque fremunt animosque ad sidera tollunt.
<verg. aen. urn:cts:latinLit:phi0690.phi003:9.638>	Aetheria tum forte plaga crinitus Apollo
<verg. aen. urn:cts:latinLit:phi0690.phi003:9.639>	desuper Ausonias acies urbemque videbat,
<verg. aen. urn:cts:latinLit:phi0690.phi003:9.640>	nube sedens, atque his victorem adfatur Iulum:
<verg. aen. urn:cts:latinLit:phi0690.phi003:9.641>	"Macte nova virtute, puer: sic itur ad astra,
<verg. aen. urn:cts:latinLit:phi0690.phi003:9.642>	dis genite et geniture deos. Iure omnia Bella
<verg. aen. urn:cts:latinLit:phi0690.phi003:9.643>	gente sub Assaraci fato ventura resident,
<verg. aen. urn:cts:latinLit:phi0690.phi003:9.644>	nec te Troia capit." Simul haec effatus ab alto
<verg. aen. urn:cts:latinLit:phi0690.phi003:9.645>	aethere se misit, spirantis dimovet auras
<verg. aen. urn:cts:latinLit:phi0690.phi003:9.646>	Ascaniumque petit. Forma tum vertitur oris
<verg. aen. urn:cts:latinLit:phi0690.phi003:9.647>	antiquum in Buten; hic Dardanio Anchisae
<verg. aen. urn:cts:latinLit:phi0690.phi003:9.648>	armiger ante fuit fidusque ad limina custos,
<verg. aen. urn:cts:latinLit:phi0690.phi003:9.649>	tum comitem Ascanio pater addidit. Ibat Apollo
<verg. aen. urn:cts:latinLit:phi0690.phi003:9.650>	omnia longaevo similis, vocemque coloremque
<verg. aen. urn:cts:latinLit:phi0690.phi003:9.651>	et crinis albos et saeva sonoribus arma,
<verg. aen. urn:cts:latinLit:phi0690.phi003:9.652>	atque his ardentem dictis adfatur Iulum:
<verg. aen. urn:cts:latinLit:phi0690.phi003:9.653>	"Sit satis, Aenide, telis impune Numanum
<verg. aen. urn:cts:latinLit:phi0690.phi003:9.654>	oppetiisse tuis; primam hanc tibi magnus, Apollo
<verg. aen. urn:cts:latinLit:phi0690.phi003:9.655>	concedit laudem et paribus non invidet armis:
<verg. aen. urn:cts:latinLit:phi0690.phi003:9.656>	cetera parce, puer, bello." Sic orsus Apollo
<verg. aen. urn:cts:latinLit:phi0690.phi003:9.657>	mortalis medio aspectus sermone reliquit
<verg. aen. urn:cts:latinLit:phi0690.phi003:9.658>	et procul in tenuem ex oculis evanuit auram.
<verg. aen. urn:cts:latinLit:phi0690.phi003:9.659>	Agnovere deum proceres divinaque tela
<verg. aen. urn:cts:latinLit:phi0690.phi003:9.660>	Dardanidae pharetramque fuga sensere sonantem.
<verg. aen. urn:cts:latinLit:phi0690.phi003:9.661>	Ergo avidum pugnae dictis ac numine Phoebi
<verg. aen. urn:cts:latinLit:phi0690.phi003:9.662>	Ascanium prohibent, ipsi in certamina rursus
<verg. aen. urn:cts:latinLit:phi0690.phi003:9.663>	succedunt animasque in aperta pericula mittunt.
<verg. aen. urn:cts:latinLit:phi0690.phi003:9.664>	It clamor totis per propugnacula muris,
<verg. aen. urn:cts:latinLit:phi0690.phi003:9.665>	intendunt acris arcus amentaque torquent.
<verg. aen. urn:cts:latinLit:phi0690.phi003:9.666>	Sternitur omne solum telis, tum scuta cavaeque
<verg. aen. urn:cts:latinLit:phi0690.phi003:9.667>	dant sonitum flictu galeae, pugna aspera surgit:
<verg. aen. urn:cts:latinLit:phi0690.phi003:9.668>	quantus ab occasu veniens pluvialibus Haedis
<verg. aen. urn:cts:latinLit:phi0690.phi003:9.669>	verberat imber humum, quam multa grandine nimbi
<verg. aen. urn:cts:latinLit:phi0690.phi003:9.670>	in vada praecipitant, cum Iuppiter horridus austris
<verg. aen. urn:cts:latinLit:phi0690.phi003:9.671>	torquet aquosam hiemem et caelo cava nubila rumpit.
<verg. aen. urn:cts:latinLit:phi0690.phi003:9.672>	Pandarus et Bitias, Idaeo Alcanore creti,
<verg. aen. urn:cts:latinLit:phi0690.phi003:9.673>	quos Iovis eduxit luco silvestris Iaera
<verg. aen. urn:cts:latinLit:phi0690.phi003:9.674>	abietibus iuvenes patriis et montibus aequos,
<verg. aen. urn:cts:latinLit:phi0690.phi003:9.675>	portam, quae ducis imperio commissa, recludunt,
<verg. aen. urn:cts:latinLit:phi0690.phi003:9.676>	freti animis, ultroque invitant moenibus hostem.
<verg. aen. urn:cts:latinLit:phi0690.phi003:9.677>	Ipsi intus dextra ac laeva pro turribus adstant,
<verg. aen. urn:cts:latinLit:phi0690.phi003:9.678>	armati ferro et cristis capita alta corusci:
<verg. aen. urn:cts:latinLit:phi0690.phi003:9.679>	quales ariae liquentia flumina circum,
<verg. aen. urn:cts:latinLit:phi0690.phi003:9.680>	sive Padi ripis Athesim seu propter amoenum,
<verg. aen. urn:cts:latinLit:phi0690.phi003:9.681>	consurgunt geminae quercus intonsaque caelo
<verg. aen. urn:cts:latinLit:phi0690.phi003:9.682>	attollunt capita et sublimi vertice nutant.
<verg. aen. urn:cts:latinLit:phi0690.phi003:9.683>	inrumpunt aditus Rutuli ut videre patentis
<verg. aen. urn:cts:latinLit:phi0690.phi003:9.684>	continuo Quercens et pulcher Aquiculus armis
<verg. aen. urn:cts:latinLit:phi0690.phi003:9.685>	et praeceps animi Tmarus et Mavortius Haemon
<verg. aen. urn:cts:latinLit:phi0690.phi003:9.686>	agminibus totis: at versi terga dedere
<verg. aen. urn:cts:latinLit:phi0690.phi003:9.687>	aut ipso portae posuere in limine vitam.
<verg. aen. urn:cts:latinLit:phi0690.phi003:9.688>	Tum magis increscunt animis discordibus irae;
<verg. aen. urn:cts:latinLit:phi0690.phi003:9.689>	et iam collecti Troes glomerantur eodem
<verg. aen. urn:cts:latinLit:phi0690.phi003:9.690>	et conferre manum et procurrere longius audent.
<verg. aen. urn:cts:latinLit:phi0690.phi003:9.691>	Ductori Turno diversa in parte furenti
<verg. aen. urn:cts:latinLit:phi0690.phi003:9.692>	turbantique viros perfertur nuntius, hostem
<verg. aen. urn:cts:latinLit:phi0690.phi003:9.693>	fervere caede nova et portas praebere patentis.
<verg. aen. urn:cts:latinLit:phi0690.phi003:9.694>	Deserit inceptum atque immani concitus ira
<verg. aen. urn:cts:latinLit:phi0690.phi003:9.695>	Dardaniam ruit ad portam fratresque superbos.
<verg. aen. urn:cts:latinLit:phi0690.phi003:9.696>	Et primum Antiphaten, is enim se primus agebat,
<verg. aen. urn:cts:latinLit:phi0690.phi003:9.697>	Thebana de matre nothum Sarpedonis alti,
<verg. aen. urn:cts:latinLit:phi0690.phi003:9.698>	coniecto sternit iaculo; volat Itala cornus
<verg. aen. urn:cts:latinLit:phi0690.phi003:9.699>	ara per tenerum stomachoque infixa sub altum
<verg. aen. urn:cts:latinLit:phi0690.phi003:9.700>	pectus abit: reddit specus atri volneris undam
<verg. aen. urn:cts:latinLit:phi0690.phi003:9.701>	spumantem, et fixo ferrum in pulmone tepescit.
<verg. aen. urn:cts:latinLit:phi0690.phi003:9.702>	Tum Meropem atque Erymanta manu, tum sternit Aphidnum,
<verg. aen. urn:cts:latinLit:phi0690.phi003:9.703>	tum Bitian ardentem oculis animisque frementem
<verg. aen. urn:cts:latinLit:phi0690.phi003:9.704>	non iaculo, neque enim iaculo vitam ille dedisset,
<verg. aen. urn:cts:latinLit:phi0690.phi003:9.705>	sed magnum stridens contorta phalarica venit,
<verg. aen. urn:cts:latinLit:phi0690.phi003:9.706>	fulminis acta modo, quam nec duo taurea terga
<verg. aen. urn:cts:latinLit:phi0690.phi003:9.707>	nec duplici squama lorica fidelis et auro
<verg. aen. urn:cts:latinLit:phi0690.phi003:9.708>	sustinuit: conlapsa ruunt immania membra.
<verg. aen. urn:cts:latinLit:phi0690.phi003:9.709>	Dat tellus gemitum, et clipeum super intonat ingens.
<verg. aen. urn:cts:latinLit:phi0690.phi003:9.710>	Talis in Euboico Baiarum litore quondam
<verg. aen. urn:cts:latinLit:phi0690.phi003:9.711>	saxea pila cadit, magnis quam molibus ante
<verg. aen. urn:cts:latinLit:phi0690.phi003:9.712>	constructam ponto iaciunt; sic illa ruinam
<verg. aen. urn:cts:latinLit:phi0690.phi003:9.713>	prona trahit penitusque vadis inlisa recumbit:
<verg. aen. urn:cts:latinLit:phi0690.phi003:9.714>	miscent se maria, et nigrae attolluntur harenae;
<verg. aen. urn:cts:latinLit:phi0690.phi003:9.715>	tum sonitu Prochyta alta tremit durumque cubile
<verg. aen. urn:cts:latinLit:phi0690.phi003:9.716>	Inarime Iovis imperiis imposta Typhoeo.
<verg. aen. urn:cts:latinLit:phi0690.phi003:9.717>	Hic Mars armipotens animum viresque Latinis
<verg. aen. urn:cts:latinLit:phi0690.phi003:9.718>	addidit et stimulos acris sub pectore vertit
<verg. aen. urn:cts:latinLit:phi0690.phi003:9.719>	immisitque Fugam Teucris atrumque Timorem.
<verg. aen. urn:cts:latinLit:phi0690.phi003:9.720>	Undique conveniunt, quoniam data copia pugnae
<verg. aen. urn:cts:latinLit:phi0690.phi003:9.721>	bellatorque animo deus incidit.
<verg. aen. urn:cts:latinLit:phi0690.phi003:9.722>	Pandarus ut fuso germanum corpore cernit
<verg. aen. urn:cts:latinLit:phi0690.phi003:9.723>	et quo sit fortuna loco, qui casus agat res,
<verg. aen. urn:cts:latinLit:phi0690.phi003:9.724>	portam vi magna converso cardine torquet,
<verg. aen. urn:cts:latinLit:phi0690.phi003:9.725>	obnixus latis umeris, multosque suorum
<verg. aen. urn:cts:latinLit:phi0690.phi003:9.726>	moenibus exclusos duro in certamine linquit;
<verg. aen. urn:cts:latinLit:phi0690.phi003:9.727>	ast alios secum includit recipitque ruentis,
<verg. aen. urn:cts:latinLit:phi0690.phi003:9.728>	demens, qui Rutulum in medio non agmine regem
<verg. aen. urn:cts:latinLit:phi0690.phi003:9.729>	viderit inrumpentem ultroque incluserit urbi,
<verg. aen. urn:cts:latinLit:phi0690.phi003:9.730>	immanem veluti pecora inter inertia tigrim
<verg. aen. urn:cts:latinLit:phi0690.phi003:9.731>	Continuo nova lux oculis effulsit, et arma
<verg. aen. urn:cts:latinLit:phi0690.phi003:9.732>	horrendum sonuere; tremunt in vertice cristae
<verg. aen. urn:cts:latinLit:phi0690.phi003:9.733>	sanguineae, clipeoque micantia fulmina mittit:
<verg. aen. urn:cts:latinLit:phi0690.phi003:9.734>	agnoscunt faciem invisam atque immania membra
<verg. aen. urn:cts:latinLit:phi0690.phi003:9.735>	turbati subito Aeneadae. Tum Pandarus ingens
<verg. aen. urn:cts:latinLit:phi0690.phi003:9.736>	emicat et mortis fraternae fervidus ira
<verg. aen. urn:cts:latinLit:phi0690.phi003:9.737>	effatur: "Non haec dotalis regia Amatae,
<verg. aen. urn:cts:latinLit:phi0690.phi003:9.738>	nec muris cohibet patriis media Ardea Turnum.
<verg. aen. urn:cts:latinLit:phi0690.phi003:9.739>	Castra inimica vides; nulla hinc exire potestas."
<verg. aen. urn:cts:latinLit:phi0690.phi003:9.740>	Olli subridens sedato pectore Turnus:
<verg. aen. urn:cts:latinLit:phi0690.phi003:9.741>	"Incipe, siqua animo virtus, et consere dextram:
<verg. aen. urn:cts:latinLit:phi0690.phi003:9.742>	hic etiam inventum Priamo narrabis Achillem."
<verg. aen. urn:cts:latinLit:phi0690.phi003:9.743>	Dixerat. Ille rudem nodis et cortice crudo
<verg. aen. urn:cts:latinLit:phi0690.phi003:9.744>	intorquet summis adnixus viribus hastam:
<verg. aen. urn:cts:latinLit:phi0690.phi003:9.745>	excepere aurae volnus; Saturnia Iuno
<verg. aen. urn:cts:latinLit:phi0690.phi003:9.746>	detorsit veniens, portaeque infigitur hasta.
<verg. aen. urn:cts:latinLit:phi0690.phi003:9.747>	"At non hoc telum, mea quod vi dextera versat,
<verg. aen. urn:cts:latinLit:phi0690.phi003:9.748>	effugies; neque enim is teli nec volneris auctor."
<verg. aen. urn:cts:latinLit:phi0690.phi003:9.749>	Sic ait et sublatum alte consurgit in ensem
<verg. aen. urn:cts:latinLit:phi0690.phi003:9.750>	et mediam ferro gemina inter tempora frontem
<verg. aen. urn:cts:latinLit:phi0690.phi003:9.751>	dividit inpubesque immani volnere malas.
<verg. aen. urn:cts:latinLit:phi0690.phi003:9.752>	Fit sonus, ingenti concussa est pondere tellus:
<verg. aen. urn:cts:latinLit:phi0690.phi003:9.753>	conlapsos artus atque arma cruenta cerebro
<verg. aen. urn:cts:latinLit:phi0690.phi003:9.754>	sternit humi moriens, atque illi partibus aequis
<verg. aen. urn:cts:latinLit:phi0690.phi003:9.755>	huc caput atque illuc umero ex utroque pependit.
<verg. aen. urn:cts:latinLit:phi0690.phi003:9.756>	Diffugiunt versi trepida formidine Troes:
<verg. aen. urn:cts:latinLit:phi0690.phi003:9.757>	et si continuo victorem ea cura subisset,
<verg. aen. urn:cts:latinLit:phi0690.phi003:9.758>	rumpere claustra manu sociosque immittere portis,
<verg. aen. urn:cts:latinLit:phi0690.phi003:9.759>	ultimus ille dies bello gentique fuisset;
<verg. aen. urn:cts:latinLit:phi0690.phi003:9.760>	sed furor ardentem caedisque insana cupido
<verg. aen. urn:cts:latinLit:phi0690.phi003:9.761>	egit in adversos.
<verg. aen. urn:cts:latinLit:phi0690.phi003:9.762>	Principio Phalerim et succiso poplite Gygen
<verg. aen. urn:cts:latinLit:phi0690.phi003:9.763>	excipit; hinc raptas fugientibus ingerit hastas
<verg. aen. urn:cts:latinLit:phi0690.phi003:9.764>	in tergum, Iuno vires animumque ministrat;
<verg. aen. urn:cts:latinLit:phi0690.phi003:9.765>	addit Halym comitem et confixa Phegea parma,
<verg. aen. urn:cts:latinLit:phi0690.phi003:9.766>	ignaros deinde in muris Martemque cientis
<verg. aen. urn:cts:latinLit:phi0690.phi003:9.767>	Alcandrumque Haliumque Noemonaque Prytanimque.
<verg. aen. urn:cts:latinLit:phi0690.phi003:9.768>	Lyncea tendentem contra sociosque vocantem
<verg. aen. urn:cts:latinLit:phi0690.phi003:9.769>	vibranti gladio conixus ab aggere dexter
<verg. aen. urn:cts:latinLit:phi0690.phi003:9.770>	occupat; huic uno desectum comminus ictu
<verg. aen. urn:cts:latinLit:phi0690.phi003:9.771>	cum galea longe iacuit caput. Inde ferarum
<verg. aen. urn:cts:latinLit:phi0690.phi003:9.772>	vastatorem Amycum, quo non felicior alter
<verg. aen. urn:cts:latinLit:phi0690.phi003:9.773>	ungere tela manu ferrumque armare veneno,
<verg. aen. urn:cts:latinLit:phi0690.phi003:9.774>	et Clytium Aeoliden et amicum Crethea Musis,
<verg. aen. urn:cts:latinLit:phi0690.phi003:9.775>	Crethea Musarum comitem, cui carmina semper
<verg. aen. urn:cts:latinLit:phi0690.phi003:9.776>	et citharae cordi numerosque intendere nervis.
<verg. aen. urn:cts:latinLit:phi0690.phi003:9.777>	[Semper equos atque arma virum pugnasque canebat.]
<verg. aen. urn:cts:latinLit:phi0690.phi003:9.778>	Tandem ductores audita caede suorum
<verg. aen. urn:cts:latinLit:phi0690.phi003:9.779>	conveniunt Teucri, Mnestheus acerque Serestus,
<verg. aen. urn:cts:latinLit:phi0690.phi003:9.780>	palantisque vident socios hostemque receptum.
<verg. aen. urn:cts:latinLit:phi0690.phi003:9.781>	Et Mnestheus: "Quo deinde fugam, quo tenditis?" inquit.
<verg. aen. urn:cts:latinLit:phi0690.phi003:9.782>	"Quos alios muros, quae iam ultra moenia habetis?
<verg. aen. urn:cts:latinLit:phi0690.phi003:9.783>	Unus homo et vestris, o cives, undique saeptus
<verg. aen. urn:cts:latinLit:phi0690.phi003:9.784>	aggeribus tantas strages inpune per urbem
<verg. aen. urn:cts:latinLit:phi0690.phi003:9.785>	ediderit, iuvenum primos tot miserit Orco?
<verg. aen. urn:cts:latinLit:phi0690.phi003:9.786>	Non infelicis patriae veterumque deorum
<verg. aen. urn:cts:latinLit:phi0690.phi003:9.787>	et magni Aeneae, segnes, miseretque pudetque?"
<verg. aen. urn:cts:latinLit:phi0690.phi003:9.788>	Talibus accensi firmantur et agmine denso
<verg. aen. urn:cts:latinLit:phi0690.phi003:9.789>	consistunt. Turnus paulatim excedere pugna
<verg. aen. urn:cts:latinLit:phi0690.phi003:9.790>	et fluvium petere ac partem, quae cingitur unda
<verg. aen. urn:cts:latinLit:phi0690.phi003:9.791>	acrius hoc Teucri clamore incumbere magno
<verg. aen. urn:cts:latinLit:phi0690.phi003:9.792>	et glomerare manum. Ceu saevum turba leonem
<verg. aen. urn:cts:latinLit:phi0690.phi003:9.793>	cum telis premit infensis, at territus ille,
<verg. aen. urn:cts:latinLit:phi0690.phi003:9.794>	asper, acerba tuens, retro redit, et neque terga
<verg. aen. urn:cts:latinLit:phi0690.phi003:9.795>	ira dare aut virtus patitur, nec tendere contra
<verg. aen. urn:cts:latinLit:phi0690.phi003:9.796>	ille quidem hoc cupiens potis est per tela virosque:
<verg. aen. urn:cts:latinLit:phi0690.phi003:9.797>	haud aliter retro dubius vestigia Turnus
<verg. aen. urn:cts:latinLit:phi0690.phi003:9.798>	improperata refert, et mens exaestuat ira.
<verg. aen. urn:cts:latinLit:phi0690.phi003:9.799>	Quin etiam bis tum medios invaserat hostis,
<verg. aen. urn:cts:latinLit:phi0690.phi003:9.800>	bis confusa fuga per muros agmina vertit;
<verg. aen. urn:cts:latinLit:phi0690.phi003:9.801>	sed manus e castris propere coit omnis in unum,
<verg. aen. urn:cts:latinLit:phi0690.phi003:9.802>	nec contra vires audet Saturnia Iuno
<verg. aen. urn:cts:latinLit:phi0690.phi003:9.803>	sufficere, ariam caelo nam Iuppiter Irim
<verg. aen. urn:cts:latinLit:phi0690.phi003:9.804>	demisit germanae haud mollia iussa ferentem,
<verg. aen. urn:cts:latinLit:phi0690.phi003:9.805>	ni Turnus cedat Teucrorum moenibus altis.
<verg. aen. urn:cts:latinLit:phi0690.phi003:9.806>	Ergo nec clipeo iuvenis subsistere tantum
<verg. aen. urn:cts:latinLit:phi0690.phi003:9.807>	dextra valet: iniectis sic undique telis
<verg. aen. urn:cts:latinLit:phi0690.phi003:9.808>	obruitur. Strepit adsiduo cava tempora circum
<verg. aen. urn:cts:latinLit:phi0690.phi003:9.809>	tinnitu galea, et saxis solida aera fatiscunt,
<verg. aen. urn:cts:latinLit:phi0690.phi003:9.810>	discussaeque iubae capiti, nec sufficit umbo
<verg. aen. urn:cts:latinLit:phi0690.phi003:9.811>	ictibus: ingeminant hastis et Troes et ipse
<verg. aen. urn:cts:latinLit:phi0690.phi003:9.812>	fulmineus Mnestheus. Tum toto corpore sudor
<verg. aen. urn:cts:latinLit:phi0690.phi003:9.813>	liquitur et piceum, nec respirare potestas,
<verg. aen. urn:cts:latinLit:phi0690.phi003:9.814>	flumen agit; fessos quatit aeger anhelitus artus.
<verg. aen. urn:cts:latinLit:phi0690.phi003:9.815>	Tum demum praeceps saltu sese omnibus armis
<verg. aen. urn:cts:latinLit:phi0690.phi003:9.816>	in fluvium dedit: ille suo cum gurgite flavo
<verg. aen. urn:cts:latinLit:phi0690.phi003:9.817>	accepit venientem ac mollibus extulit undis
<verg. aen. urn:cts:latinLit:phi0690.phi003:9.818>	et laetum sociis abluta caede remisit.

<verg. aen. urn:cts:latinLit:phi0690.phi003:10.1>	Panditur interea domus omnipotentis Olympi,
<verg. aen. urn:cts:latinLit:phi0690.phi003:10.2>	conciliumque vocat divom pater atque hominum rex
<verg. aen. urn:cts:latinLit:phi0690.phi003:10.3>	sideream in sedem, terras unde arduus omnis
<verg. aen. urn:cts:latinLit:phi0690.phi003:10.4>	castraque Dardanidum adspectat populosque Latinos.
<verg. aen. urn:cts:latinLit:phi0690.phi003:10.5>	Considunt tectis bipatentibus, incipit ipse:
<verg. aen. urn:cts:latinLit:phi0690.phi003:10.6>	"Caelicolae magni, quianam sententia vobis
<verg. aen. urn:cts:latinLit:phi0690.phi003:10.7>	versa retro tantumque animis certatis iniquis?
<verg. aen. urn:cts:latinLit:phi0690.phi003:10.8>	Abnueram bello Italiam concurrere Teucris.
<verg. aen. urn:cts:latinLit:phi0690.phi003:10.9>	Quae contra vetitum discordia? Quis metus aut hos
<verg. aen. urn:cts:latinLit:phi0690.phi003:10.10>	aut hos arma sequi ferrumque lacessere suasit?
<verg. aen. urn:cts:latinLit:phi0690.phi003:10.11>	Adveniet iustum pugnae, ne arcessite, tempus,
<verg. aen. urn:cts:latinLit:phi0690.phi003:10.12>	cum fera Karthago Romanis arcibus olim
<verg. aen. urn:cts:latinLit:phi0690.phi003:10.13>	exitium magnum atque Alpes immittet apertas:
<verg. aen. urn:cts:latinLit:phi0690.phi003:10.14>	tum certare odiis, tum res rapuisse licebit.
<verg. aen. urn:cts:latinLit:phi0690.phi003:10.15>	Nunc sinite et placitum laeti componite foedus."
<verg. aen. urn:cts:latinLit:phi0690.phi003:10.16>	Iuppiter haec paucis; at non Venus aurea contra
<verg. aen. urn:cts:latinLit:phi0690.phi003:10.17>	pauca refert:
<verg. aen. urn:cts:latinLit:phi0690.phi003:10.18>	"O pater, O hominum rerumque aeterna potestas!
<verg. aen. urn:cts:latinLit:phi0690.phi003:10.19>	Namque aliud quid sit, quod iam implorare queamus?
<verg. aen. urn:cts:latinLit:phi0690.phi003:10.20>	Cernis ut insultent Rutulli Turnusque [feratur
<verg. aen. urn:cts:latinLit:phi0690.phi003:10.21>	per medios insignis equis tumidusque] secundo
<verg. aen. urn:cts:latinLit:phi0690.phi003:10.22>	Marte ruat? Non clausa tegunt iam moenia Teucros:
<verg. aen. urn:cts:latinLit:phi0690.phi003:10.23>	quin intra portas atque ipsis proelia miscent
<verg. aen. urn:cts:latinLit:phi0690.phi003:10.24>	aggeribus moerorum et inundant sanguine fossas.
<verg. aen. urn:cts:latinLit:phi0690.phi003:10.25>	Aeneas ignarus abest. Numquamne levari
<verg. aen. urn:cts:latinLit:phi0690.phi003:10.26>	obsidione sines? Muris iterum imminet hostis
<verg. aen. urn:cts:latinLit:phi0690.phi003:10.27>	nascentis Troiae [nec non exercitus alter;]
<verg. aen. urn:cts:latinLit:phi0690.phi003:10.28>	atque iterum in Teucros Aetolis surgit ab Arpis
<verg. aen. urn:cts:latinLit:phi0690.phi003:10.29>	Tydides. Equidem credo, mea volnera restant
<verg. aen. urn:cts:latinLit:phi0690.phi003:10.30>	et tua progenies mortalia demoror arma.
<verg. aen. urn:cts:latinLit:phi0690.phi003:10.31>	Si sine pace tua atque invito numine Troes
<verg. aen. urn:cts:latinLit:phi0690.phi003:10.32>	Italiam petiere, luant peccata neque illos
<verg. aen. urn:cts:latinLit:phi0690.phi003:10.33>	iuveris auxilio; sin tot responsa secuti,
<verg. aen. urn:cts:latinLit:phi0690.phi003:10.34>	quae superi manesque dabant: cur nunc tua quisquam
<verg. aen. urn:cts:latinLit:phi0690.phi003:10.35>	vertere iussa potest aut cur nova condere fata?
<verg. aen. urn:cts:latinLit:phi0690.phi003:10.36>	Quid repetem exustas Erycino in litore classes,
<verg. aen. urn:cts:latinLit:phi0690.phi003:10.37>	quid tempestatum regem ventosque furentis
<verg. aen. urn:cts:latinLit:phi0690.phi003:10.38>	Aeolia excitos aut actam nubibus Irim?
<verg. aen. urn:cts:latinLit:phi0690.phi003:10.39>	Nunc etiam manis, haec intemptata manebat
<verg. aen. urn:cts:latinLit:phi0690.phi003:10.40>	sors rerum, movet et superis immissa repente
<verg. aen. urn:cts:latinLit:phi0690.phi003:10.41>	Allecto, medias Italum bacchata per urbes.
<verg. aen. urn:cts:latinLit:phi0690.phi003:10.42>	Nil super imperio moveor: speravimus ista,
<verg. aen. urn:cts:latinLit:phi0690.phi003:10.43>	dum fortuna fuit; vincant quos vincere mavis.
<verg. aen. urn:cts:latinLit:phi0690.phi003:10.44>	Si nulla est regio, Teucris quam det tua coniunx
<verg. aen. urn:cts:latinLit:phi0690.phi003:10.45>	dura, per eversae, genitor, fumantia Troiae
<verg. aen. urn:cts:latinLit:phi0690.phi003:10.46>	exscidia obtestor, liceat dimittere ab armis
<verg. aen. urn:cts:latinLit:phi0690.phi003:10.47>	incolumem Ascanium, liceat superesse nepotem.
<verg. aen. urn:cts:latinLit:phi0690.phi003:10.48>	Aeneas sane ignotis iactetur in undis
<verg. aen. urn:cts:latinLit:phi0690.phi003:10.49>	et, quamcumque viam dederit Fortuna, sequatur:
<verg. aen. urn:cts:latinLit:phi0690.phi003:10.50>	hunc tegere et dirae valeam subducere pugnae.
<verg. aen. urn:cts:latinLit:phi0690.phi003:10.51>	Est Amathus, est celsa mihi Paphus atque Cythera
<verg. aen. urn:cts:latinLit:phi0690.phi003:10.52>	Idaliaeque domus: positis inglorius armis
<verg. aen. urn:cts:latinLit:phi0690.phi003:10.53>	exigat hic aevum. Magna dicione iubeto
<verg. aen. urn:cts:latinLit:phi0690.phi003:10.54>	Karthago premat Ausoniam: nihil urbibus inde
<verg. aen. urn:cts:latinLit:phi0690.phi003:10.55>	obstabit Tyriis. Quid pestem evadere belli
<verg. aen. urn:cts:latinLit:phi0690.phi003:10.56>	iuvit et Argolicos medium fugisse per ignes
<verg. aen. urn:cts:latinLit:phi0690.phi003:10.57>	totque maris vastaeque exhausta pericula terrae,
<verg. aen. urn:cts:latinLit:phi0690.phi003:10.58>	dum Latium Teucri recidivaque Pergama quaerunt?
<verg. aen. urn:cts:latinLit:phi0690.phi003:10.59>	Non satius cineres patriae insedisse supremos
<verg. aen. urn:cts:latinLit:phi0690.phi003:10.60>	atque solum, quo Troia fuit? Xanthum et Simoenta
<verg. aen. urn:cts:latinLit:phi0690.phi003:10.61>	redde, oro, miseris iterumque revolvere casus
<verg. aen. urn:cts:latinLit:phi0690.phi003:10.62>	da, pater, Iliacos Teucris." Tum regia Iuno
<verg. aen. urn:cts:latinLit:phi0690.phi003:10.63>	acta furore gravi: "Quid me alta silentia cogis
<verg. aen. urn:cts:latinLit:phi0690.phi003:10.64>	rumpere et obductum verbis volgare dolorem?
<verg. aen. urn:cts:latinLit:phi0690.phi003:10.65>	Aenean hominum quisquam divomque subegit
<verg. aen. urn:cts:latinLit:phi0690.phi003:10.66>	bella sequi aut hostem regi se inferre Latino?
<verg. aen. urn:cts:latinLit:phi0690.phi003:10.67>	Italiam petiit fatis auctoribus, esto,
<verg. aen. urn:cts:latinLit:phi0690.phi003:10.68>	Cassandrae inpulsus furiis: num linquere castra
<verg. aen. urn:cts:latinLit:phi0690.phi003:10.69>	hortati sumus aut vitam committere ventis?
<verg. aen. urn:cts:latinLit:phi0690.phi003:10.70>	Num puero summam belli, num credere muros
<verg. aen. urn:cts:latinLit:phi0690.phi003:10.71>	Tyrrhenamque fidem, aut gentis agitare quietas?
<verg. aen. urn:cts:latinLit:phi0690.phi003:10.72>	Quis deus in fraudem, quae dura potentia nostra
<verg. aen. urn:cts:latinLit:phi0690.phi003:10.73>	egit? Ubi hic Iuno demissave nubibus Iris?
<verg. aen. urn:cts:latinLit:phi0690.phi003:10.74>	Indignum est Italos Troiam circumdare flammis
<verg. aen. urn:cts:latinLit:phi0690.phi003:10.75>	nascentem et patria Turnum consistere terra,
<verg. aen. urn:cts:latinLit:phi0690.phi003:10.76>	cui Pilumnus avus, cui diva Venilia mater:
<verg. aen. urn:cts:latinLit:phi0690.phi003:10.77>	quid face Troianos atra vim ferre Latinis,
<verg. aen. urn:cts:latinLit:phi0690.phi003:10.78>	arva aliena iugo premere atque avertere praedas?
<verg. aen. urn:cts:latinLit:phi0690.phi003:10.79>	Quid soceros legere et gremiis abducere pactas,
<verg. aen. urn:cts:latinLit:phi0690.phi003:10.80>	pacem orare manu, praefigere puppibus arma?
<verg. aen. urn:cts:latinLit:phi0690.phi003:10.81>	Tu potes Aenean manibus subducere Graium
<verg. aen. urn:cts:latinLit:phi0690.phi003:10.82>	proque viro nebulam et ventos obtendere inanis,
<verg. aen. urn:cts:latinLit:phi0690.phi003:10.83>	tu potes in totidem classem convertere nymphas:
<verg. aen. urn:cts:latinLit:phi0690.phi003:10.84>	nos aliquid Rutulos contra iuvisse nefandum est?
<verg. aen. urn:cts:latinLit:phi0690.phi003:10.85>	Aeneas ignarus abest: ignarus et absit.
<verg. aen. urn:cts:latinLit:phi0690.phi003:10.86>	Est Paphus Idaliumque tibi, sunt alta Cythera:
<verg. aen. urn:cts:latinLit:phi0690.phi003:10.87>	quid gravidam bellis urbem et corda aspera temptas?
<verg. aen. urn:cts:latinLit:phi0690.phi003:10.88>	Nosne tibi fluxas Phrygiae res vertere fundo
<verg. aen. urn:cts:latinLit:phi0690.phi003:10.89>	conamur, nos, an miseros qui Troas Achivis
<verg. aen. urn:cts:latinLit:phi0690.phi003:10.90>	obiecit? Quae causa fuit, consurgere in arma
<verg. aen. urn:cts:latinLit:phi0690.phi003:10.91>	Europamque Asiamque et foedera solvere furto?
<verg. aen. urn:cts:latinLit:phi0690.phi003:10.92>	Me duce Dardanius Spartam expugnavit adulter,
<verg. aen. urn:cts:latinLit:phi0690.phi003:10.93>	aut ego tela dedi fovive cupidine bella?
<verg. aen. urn:cts:latinLit:phi0690.phi003:10.94>	Tum decuit metuisse tuis: nunc sera querelis
<verg. aen. urn:cts:latinLit:phi0690.phi003:10.95>	haud iustis adsurgis et inrita iurgia iactas."
<verg. aen. urn:cts:latinLit:phi0690.phi003:10.96>	Talibus orabat Iuno, cunctique fremebant
<verg. aen. urn:cts:latinLit:phi0690.phi003:10.97>	caelicolae adsensu vario, ceu flamina prima
<verg. aen. urn:cts:latinLit:phi0690.phi003:10.98>	cum deprensa fremunt silvis et caeca volutant
<verg. aen. urn:cts:latinLit:phi0690.phi003:10.99>	murmura, venturos nautis prodentia ventos.
<verg. aen. urn:cts:latinLit:phi0690.phi003:10.100>	Tum pater omnipotens, rerum cui prima potestas,
<verg. aen. urn:cts:latinLit:phi0690.phi003:10.101>	infit; eo dicente deum domus alta silescit
<verg. aen. urn:cts:latinLit:phi0690.phi003:10.102>	et tremefacta solo tellus, silet arduus aether,
<verg. aen. urn:cts:latinLit:phi0690.phi003:10.103>	tum Zephyri posuere, premit placida aequora pontus:
<verg. aen. urn:cts:latinLit:phi0690.phi003:10.104>	"Accipite ergo animis atque haec mea figite dicta.
<verg. aen. urn:cts:latinLit:phi0690.phi003:10.105>	Quandoquidem Ausonios coniungi foedere Teucris
<verg. aen. urn:cts:latinLit:phi0690.phi003:10.106>	haud licitum, nec vestra capit discordia finem:
<verg. aen. urn:cts:latinLit:phi0690.phi003:10.107>	quae cuique est fortuna hodie, quam quisque secat spem,
<verg. aen. urn:cts:latinLit:phi0690.phi003:10.108>	Tros Rutulusne fuat nullo discrimine habebo.
<verg. aen. urn:cts:latinLit:phi0690.phi003:10.109>	Seu fatis Italum castra obsidione tenentur
<verg. aen. urn:cts:latinLit:phi0690.phi003:10.110>	sive errore malo Troiae monitisque sinistris.
<verg. aen. urn:cts:latinLit:phi0690.phi003:10.111>	Nec Rutulos solvo: sua cuique exorsa laborem
<verg. aen. urn:cts:latinLit:phi0690.phi003:10.112>	fortunamque ferent. Rex Iuppiter omnibus idem.
<verg. aen. urn:cts:latinLit:phi0690.phi003:10.113>	Fata viam invenient." Stygii per flumina fratris,
<verg. aen. urn:cts:latinLit:phi0690.phi003:10.114>	per pice torrentis atraque voragine ripas
<verg. aen. urn:cts:latinLit:phi0690.phi003:10.115>	adnuit et totum nutu tremefecit Olympum.
<verg. aen. urn:cts:latinLit:phi0690.phi003:10.116>	Hic finis fandi. Solio tum Iuppiter aureo
<verg. aen. urn:cts:latinLit:phi0690.phi003:10.117>	surgit, caelicolae medium quem ad limina ducunt.
<verg. aen. urn:cts:latinLit:phi0690.phi003:10.118>	Interea Rutuli portis circum omnibus instant
<verg. aen. urn:cts:latinLit:phi0690.phi003:10.119>	sternere caede viros et moenia cingere flammis.
<verg. aen. urn:cts:latinLit:phi0690.phi003:10.120>	At legio Aeneadum vallis obsessa tenetur,
<verg. aen. urn:cts:latinLit:phi0690.phi003:10.121>	nec spes ulla fugae. Miseri stant turribus altis
<verg. aen. urn:cts:latinLit:phi0690.phi003:10.122>	nequiquam et rara muros cinxere corona
<verg. aen. urn:cts:latinLit:phi0690.phi003:10.123>	Asius Imbrasides Hicetaoniusque Thymoetes
<verg. aen. urn:cts:latinLit:phi0690.phi003:10.124>	Assaracique duo et senior cum Castore Thymbris,
<verg. aen. urn:cts:latinLit:phi0690.phi003:10.125>	prima acies; hos germani Sarpedonis ambo
<verg. aen. urn:cts:latinLit:phi0690.phi003:10.126>	et Clarus et Thaemon Lycia comitantur ab alta.
<verg. aen. urn:cts:latinLit:phi0690.phi003:10.127>	Fert ingens toto conixus corpore saxum,
<verg. aen. urn:cts:latinLit:phi0690.phi003:10.128>	haud partem exiguam montis, Lyrnesius Acmon,
<verg. aen. urn:cts:latinLit:phi0690.phi003:10.129>	nec Clytio genitore minor nec fratre Menestheo.
<verg. aen. urn:cts:latinLit:phi0690.phi003:10.130>	Hi iaculis, illi certant defendere saxis
<verg. aen. urn:cts:latinLit:phi0690.phi003:10.131>	molirique ignem nervoque aptare sagittas.
<verg. aen. urn:cts:latinLit:phi0690.phi003:10.132>	Ipse inter medios, Veneris iustissima cura,
<verg. aen. urn:cts:latinLit:phi0690.phi003:10.133>	Dardanius caput ecce puer detectus honestum,
<verg. aen. urn:cts:latinLit:phi0690.phi003:10.134>	qualis gemma micat, fulvum quae dividit aurum,
<verg. aen. urn:cts:latinLit:phi0690.phi003:10.135>	aut collo decus aut capiti; vel quale per artem
<verg. aen. urn:cts:latinLit:phi0690.phi003:10.136>	inclusum buxo aut Oricia terebintho
<verg. aen. urn:cts:latinLit:phi0690.phi003:10.137>	lucet ebur; fusos cervix cui lactea crinis
<verg. aen. urn:cts:latinLit:phi0690.phi003:10.138>	accipit et molli subnectens circulus auro.
<verg. aen. urn:cts:latinLit:phi0690.phi003:10.139>	Te quoque magnanimae viderunt, Ismare, gentes
<verg. aen. urn:cts:latinLit:phi0690.phi003:10.140>	volnera dirigere et calamos armare veneno,
<verg. aen. urn:cts:latinLit:phi0690.phi003:10.141>	Maeonia generose domo, ubi pinguia culta
<verg. aen. urn:cts:latinLit:phi0690.phi003:10.142>	exercentque viri Pactolusque inrigat auro.
<verg. aen. urn:cts:latinLit:phi0690.phi003:10.143>	Adfuit et Mnestheus, quem pulsi pristina Turni
<verg. aen. urn:cts:latinLit:phi0690.phi003:10.144>	aggere moerorum sublimem gloria tollit,
<verg. aen. urn:cts:latinLit:phi0690.phi003:10.145>	et Capys: hinc nomen Campanae ducitur urbi.
<verg. aen. urn:cts:latinLit:phi0690.phi003:10.146>	Illi inter sese duri certamina belli
<verg. aen. urn:cts:latinLit:phi0690.phi003:10.147>	contulerant: media Aeneas freta nocte secabat.
<verg. aen. urn:cts:latinLit:phi0690.phi003:10.148>	Namque ut ab Euandro castris ingressus Etruscis
<verg. aen. urn:cts:latinLit:phi0690.phi003:10.149>	regem adit et regi memorat nomenque genusque,
<verg. aen. urn:cts:latinLit:phi0690.phi003:10.150>	quidve petat quidve ipse ferat, Mezentius arma
<verg. aen. urn:cts:latinLit:phi0690.phi003:10.151>	quae sibi conciliet, violentaque pectora Turni
<verg. aen. urn:cts:latinLit:phi0690.phi003:10.152>	edocet, humanis quae sit fiducia rebus
<verg. aen. urn:cts:latinLit:phi0690.phi003:10.153>	admonet immiscetque preces: haud fit mora, Tarchon
<verg. aen. urn:cts:latinLit:phi0690.phi003:10.154>	iungit opes foedusque ferit; tum libera fati
<verg. aen. urn:cts:latinLit:phi0690.phi003:10.155>	classem conscendit iussis gens Lydia divom,
<verg. aen. urn:cts:latinLit:phi0690.phi003:10.156>	externo commissa duci. Aeneia puppis
<verg. aen. urn:cts:latinLit:phi0690.phi003:10.157>	prima tenet, rostro Phrygios subiuncta leones,
<verg. aen. urn:cts:latinLit:phi0690.phi003:10.158>	imminet Ida super, profugis gratissima Teucris.
<verg. aen. urn:cts:latinLit:phi0690.phi003:10.159>	Hic magnus sedet Aeneas secumque volutat
<verg. aen. urn:cts:latinLit:phi0690.phi003:10.160>	eventus belli varios, Pallasque sinistro
<verg. aen. urn:cts:latinLit:phi0690.phi003:10.161>	adfixus lateri iam quaerit sidera, opacae
<verg. aen. urn:cts:latinLit:phi0690.phi003:10.162>	noctis iter, iam quae passus terraque marique.
<verg. aen. urn:cts:latinLit:phi0690.phi003:10.163>	Pandite nunc Helicona, deae, cantusque movete,
<verg. aen. urn:cts:latinLit:phi0690.phi003:10.164>	quae manus interea Tuscis comitetur ab oris
<verg. aen. urn:cts:latinLit:phi0690.phi003:10.165>	Aenean armetque rates pelagoque vehatur.
<verg. aen. urn:cts:latinLit:phi0690.phi003:10.166>	Massicus aerata princeps secat aequora tigri:
<verg. aen. urn:cts:latinLit:phi0690.phi003:10.167>	sub quo mille manus iuvenum, qui moenia Clusi
<verg. aen. urn:cts:latinLit:phi0690.phi003:10.168>	quique urbem liquere Cosas, quis tela sagittae
<verg. aen. urn:cts:latinLit:phi0690.phi003:10.169>	gorytique leves umeris et letifer arcus.
<verg. aen. urn:cts:latinLit:phi0690.phi003:10.170>	Una torvus Abas: huic totum insignibus armis
<verg. aen. urn:cts:latinLit:phi0690.phi003:10.171>	agmen et aurato fulgebat Apolline puppis.
<verg. aen. urn:cts:latinLit:phi0690.phi003:10.172>	Sescentos illi dederat Populonia mater
<verg. aen. urn:cts:latinLit:phi0690.phi003:10.173>	expertos belli iuvenes, ast Ilva trecentos
<verg. aen. urn:cts:latinLit:phi0690.phi003:10.174>	insula inexhaustis Chalybum generosa metallis.
<verg. aen. urn:cts:latinLit:phi0690.phi003:10.175>	Tertius ille hominum divomque interpres Asilas,
<verg. aen. urn:cts:latinLit:phi0690.phi003:10.176>	cui pecudum fibrae, caeli cui sidera parent
<verg. aen. urn:cts:latinLit:phi0690.phi003:10.177>	et linguae volucrum et praesagi fulminis ignes,
<verg. aen. urn:cts:latinLit:phi0690.phi003:10.178>	mille rapit densos acie atque horrentibus hastis.
<verg. aen. urn:cts:latinLit:phi0690.phi003:10.179>	Hos parere iubent Alpheae ab origine Pisae,
<verg. aen. urn:cts:latinLit:phi0690.phi003:10.180>	urbs Etrusca solo. Sequitur pulcherrimus Astur,
<verg. aen. urn:cts:latinLit:phi0690.phi003:10.181>	Astur equo fidens et versicoloribus armis.
<verg. aen. urn:cts:latinLit:phi0690.phi003:10.182>	Tercentum adiciunt (mens omnibus una sequendi)
<verg. aen. urn:cts:latinLit:phi0690.phi003:10.183>	qui Caerete domo, qui sunt Minionis in arvis,
<verg. aen. urn:cts:latinLit:phi0690.phi003:10.184>	et Pyrgi veteres intempestaeque Graviscae.
<verg. aen. urn:cts:latinLit:phi0690.phi003:10.185>	Non ego te, Ligurum ductor fortissime bello,
<verg. aen. urn:cts:latinLit:phi0690.phi003:10.186>	transierim, Cinyre, et paucis comitate Cupavo,
<verg. aen. urn:cts:latinLit:phi0690.phi003:10.187>	cuius olorinae surgunt de vertice pennae,
<verg. aen. urn:cts:latinLit:phi0690.phi003:10.188>	crimen, Amor, vestrum formaeque insigne paternae.
<verg. aen. urn:cts:latinLit:phi0690.phi003:10.189>	Namque ferunt luctu Cycnum Phaethontis amati,
<verg. aen. urn:cts:latinLit:phi0690.phi003:10.190>	populeas inter frondes umbramque sororum
<verg. aen. urn:cts:latinLit:phi0690.phi003:10.191>	dum canit et maestum Musa solatur amorem,
<verg. aen. urn:cts:latinLit:phi0690.phi003:10.192>	canentem molli pluma duxisse senectam,
<verg. aen. urn:cts:latinLit:phi0690.phi003:10.193>	linquentem terras et sidera voce sequentem.
<verg. aen. urn:cts:latinLit:phi0690.phi003:10.194>	Filius, aequalis comitatus classe catervas,
<verg. aen. urn:cts:latinLit:phi0690.phi003:10.195>	ingentem remis Centaurum promovet: ille
<verg. aen. urn:cts:latinLit:phi0690.phi003:10.196>	instat aquae saxumque undis immane minatur
<verg. aen. urn:cts:latinLit:phi0690.phi003:10.197>	arduus et longa sulcat maria alta carina.
<verg. aen. urn:cts:latinLit:phi0690.phi003:10.198>	Ille etiam patriis agmen ciet Ocnus ab oris,
<verg. aen. urn:cts:latinLit:phi0690.phi003:10.199>	fatidicae Mantus et Tusci filius amnis,
<verg. aen. urn:cts:latinLit:phi0690.phi003:10.200>	qui muros matrisque dedit tibi, Mantua, nomen,
<verg. aen. urn:cts:latinLit:phi0690.phi003:10.201>	Mantua, dives avis; sed non genus omnibus unum:
<verg. aen. urn:cts:latinLit:phi0690.phi003:10.202>	gens illi triplex, populi sub gente quaterni,
<verg. aen. urn:cts:latinLit:phi0690.phi003:10.203>	ipsa caput populis, Tusco de sanguine vires.
<verg. aen. urn:cts:latinLit:phi0690.phi003:10.204>	Hinc quoque quingentos in se Mezentius armat,
<verg. aen. urn:cts:latinLit:phi0690.phi003:10.205>	quos patre Benaco velatus harundine glauca
<verg. aen. urn:cts:latinLit:phi0690.phi003:10.206>	Mincius infesta ducebat in aequora pinu.
<verg. aen. urn:cts:latinLit:phi0690.phi003:10.207>	It gravis Aulestes centenaque arbore fluctum
<verg. aen. urn:cts:latinLit:phi0690.phi003:10.208>	verberat adsurgens, spumant vada marmore verso.
<verg. aen. urn:cts:latinLit:phi0690.phi003:10.209>	Hunc vehit immanis Triton et caerula concha
<verg. aen. urn:cts:latinLit:phi0690.phi003:10.210>	exterrens freta, cui laterum tenus hispida nanti
<verg. aen. urn:cts:latinLit:phi0690.phi003:10.211>	frons hominem praefert, in pristim desinit alvus:
<verg. aen. urn:cts:latinLit:phi0690.phi003:10.212>	spumea semifero sub pectore murmurat unda.
<verg. aen. urn:cts:latinLit:phi0690.phi003:10.213>	Tot lecti proceres ter denis navibus ibant
<verg. aen. urn:cts:latinLit:phi0690.phi003:10.214>	subsidio Troiae et campos salis aera secabant.
<verg. aen. urn:cts:latinLit:phi0690.phi003:10.215>	Iamque dies caelo concesserat almaque curru
<verg. aen. urn:cts:latinLit:phi0690.phi003:10.216>	noctivago Phoebe medium pulsabat Olympum:
<verg. aen. urn:cts:latinLit:phi0690.phi003:10.217>	Aeneas (neque enim membris dat cura quietem)
<verg. aen. urn:cts:latinLit:phi0690.phi003:10.218>	ipse sedens clavumque regit velisque ministrat.
<verg. aen. urn:cts:latinLit:phi0690.phi003:10.219>	Atque illi medio in spatio chorus ecce suarum
<verg. aen. urn:cts:latinLit:phi0690.phi003:10.220>	occurrit comitum: nymphae, quas alma Cybebe
<verg. aen. urn:cts:latinLit:phi0690.phi003:10.221>	numen habere maris nymphasque e navibus esse
<verg. aen. urn:cts:latinLit:phi0690.phi003:10.222>	iusserat, innabant pariter fluctusque secabant,
<verg. aen. urn:cts:latinLit:phi0690.phi003:10.223>	quot prius aeratae steterant ad litora prorae.
<verg. aen. urn:cts:latinLit:phi0690.phi003:10.224>	Agnoscunt longe regem lustrantque choreis,
<verg. aen. urn:cts:latinLit:phi0690.phi003:10.225>	quarum quae fandi doctissima Cymodocea
<verg. aen. urn:cts:latinLit:phi0690.phi003:10.226>	pone sequens dextra puppim tenet ipsaque dorso
<verg. aen. urn:cts:latinLit:phi0690.phi003:10.227>	eminet ac laeva tacitis subremigat undis,
<verg. aen. urn:cts:latinLit:phi0690.phi003:10.228>	tum sic ignarum adloquitur: "Vigilasne, deum gens,
<verg. aen. urn:cts:latinLit:phi0690.phi003:10.229>	Aenea? Vigila et velis immitte rudentis.
<verg. aen. urn:cts:latinLit:phi0690.phi003:10.230>	Nos sumus, Idaeae sacro de vertice pinus,
<verg. aen. urn:cts:latinLit:phi0690.phi003:10.231>	nunc pelagi nymphae, classis tua Perfidus ut nos
<verg. aen. urn:cts:latinLit:phi0690.phi003:10.232>	praecipitis ferro Rutulus flammaque premebat,
<verg. aen. urn:cts:latinLit:phi0690.phi003:10.233>	rupimus invitae tua vincula teque per aequor
<verg. aen. urn:cts:latinLit:phi0690.phi003:10.234>	quaerimus. Hanc Genetrix faciem miserata refecit
<verg. aen. urn:cts:latinLit:phi0690.phi003:10.235>	et dedit esse deas aevumque agitare sub undis.
<verg. aen. urn:cts:latinLit:phi0690.phi003:10.236>	At puer Ascanius muro fossisque tenetur
<verg. aen. urn:cts:latinLit:phi0690.phi003:10.237>	tela inter media atque horrentis Marte Latinos.
<verg. aen. urn:cts:latinLit:phi0690.phi003:10.238>	Iam loca iussa tenent forti permixtus Etrusco
<verg. aen. urn:cts:latinLit:phi0690.phi003:10.239>	Arcas eques: medias illis opponere turmas,
<verg. aen. urn:cts:latinLit:phi0690.phi003:10.240>	ne castris iungant, certast sententia Turno.
<verg. aen. urn:cts:latinLit:phi0690.phi003:10.241>	Surge age et Aurora socios veniente vocari
<verg. aen. urn:cts:latinLit:phi0690.phi003:10.242>	primus in arma iube et clipeum cape, quem dedit ipse
<verg. aen. urn:cts:latinLit:phi0690.phi003:10.243>	invictum Ignipotens atque oras ambiit auro.
<verg. aen. urn:cts:latinLit:phi0690.phi003:10.244>	Crastina lux, mea si non inrita dicta putaris,
<verg. aen. urn:cts:latinLit:phi0690.phi003:10.245>	ingentis Rutulae spectabit caedis acervos."
<verg. aen. urn:cts:latinLit:phi0690.phi003:10.246>	Dixerat, et dextra discedens impulit altam
<verg. aen. urn:cts:latinLit:phi0690.phi003:10.247>	haud ignara modi puppim: fugit illa per undas
<verg. aen. urn:cts:latinLit:phi0690.phi003:10.248>	ocior et iaculo et ventos aequante sagitta.
<verg. aen. urn:cts:latinLit:phi0690.phi003:10.249>	Inde aliae celerant cursus. Stupet inscius ipse
<verg. aen. urn:cts:latinLit:phi0690.phi003:10.250>	Tros Anchisiades; animos tamen omine tollit.
<verg. aen. urn:cts:latinLit:phi0690.phi003:10.251>	Tum breviter super adspectans convexa precatur:
<verg. aen. urn:cts:latinLit:phi0690.phi003:10.252>	"Alma parens Idaea deum, cui Dindyma cordi
<verg. aen. urn:cts:latinLit:phi0690.phi003:10.253>	turrigeraeque urbis biiugique ad frena leones,
<verg. aen. urn:cts:latinLit:phi0690.phi003:10.254>	tu mihi nunc pugnae princeps, tu rite propinques
<verg. aen. urn:cts:latinLit:phi0690.phi003:10.255>	augurium Phrygibusque adsis pede, diva, secundo."
<verg. aen. urn:cts:latinLit:phi0690.phi003:10.256>	Tantum effatus. Et interea revoluta rubebat
<verg. aen. urn:cts:latinLit:phi0690.phi003:10.257>	matura iam luce dies noctemque fugarat:
<verg. aen. urn:cts:latinLit:phi0690.phi003:10.258>	principio sociis edicit, signa sequantur
<verg. aen. urn:cts:latinLit:phi0690.phi003:10.259>	atque animos aptent armis pugnaeque parent se.
<verg. aen. urn:cts:latinLit:phi0690.phi003:10.260>	Iamque in conspectu Teucros habet et sua castra,
<verg. aen. urn:cts:latinLit:phi0690.phi003:10.261>	stans celsa in puppi; clipeum cum deinde sinistra
<verg. aen. urn:cts:latinLit:phi0690.phi003:10.262>	extulit ardentem. Clamorem ad sidera tollunt
<verg. aen. urn:cts:latinLit:phi0690.phi003:10.263>	Dardanidae e muris, spes addita suscitat iras,
<verg. aen. urn:cts:latinLit:phi0690.phi003:10.264>	tela manu iaciunt: quales sub nubibus atris
<verg. aen. urn:cts:latinLit:phi0690.phi003:10.265>	Strymoniae dant signa grues atque aethera tranant
<verg. aen. urn:cts:latinLit:phi0690.phi003:10.266>	cum sonitu fugiuntque notos clamore secundo.
<verg. aen. urn:cts:latinLit:phi0690.phi003:10.267>	At Rutulo regi ducibusque ea mira videri
<verg. aen. urn:cts:latinLit:phi0690.phi003:10.268>	Ausoniis, donec versas ad litora puppes
<verg. aen. urn:cts:latinLit:phi0690.phi003:10.269>	respiciunt totumque adlabi classibus aequor.
<verg. aen. urn:cts:latinLit:phi0690.phi003:10.270>	Ardet apex capiti cristisque a vertice flamma
<verg. aen. urn:cts:latinLit:phi0690.phi003:10.271>	funditur et vastos umbo vomit aureus ignes:
<verg. aen. urn:cts:latinLit:phi0690.phi003:10.272>	non secus ac liquida siquando nocte cometae
<verg. aen. urn:cts:latinLit:phi0690.phi003:10.273>	sanguinei lugubre rubent aut Sirius ardor,
<verg. aen. urn:cts:latinLit:phi0690.phi003:10.274>	ille sitim morbosque ferens mortalibus aegris,
<verg. aen. urn:cts:latinLit:phi0690.phi003:10.275>	nascitur et laevo contristat lumine caelum.
<verg. aen. urn:cts:latinLit:phi0690.phi003:10.276>	Haud tamen audaci Turno fiducia cessit
<verg. aen. urn:cts:latinLit:phi0690.phi003:10.277>	litora praecipere et venientis pellere terra.
<verg. aen. urn:cts:latinLit:phi0690.phi003:10.278>	[ultro animos tollit dictis atque increpat ultro]
<verg. aen. urn:cts:latinLit:phi0690.phi003:10.279>	"Quod votis optastis, adest, perfringere dextra;
<verg. aen. urn:cts:latinLit:phi0690.phi003:10.280>	in manibus Mars ipse viris. Nunc coniugis esto
<verg. aen. urn:cts:latinLit:phi0690.phi003:10.281>	quisque suae tectique memor, nunc magna referto
<verg. aen. urn:cts:latinLit:phi0690.phi003:10.282>	facta, patrum laudes. Ultro occurramus ad undam,
<verg. aen. urn:cts:latinLit:phi0690.phi003:10.283>	dum trepidi egressisque labant vestigia prima.
<verg. aen. urn:cts:latinLit:phi0690.phi003:10.284>	Audentis Fortuna iuvat,"
<verg. aen. urn:cts:latinLit:phi0690.phi003:10.285>	haec ait et secum versat, quos ducere contra
<verg. aen. urn:cts:latinLit:phi0690.phi003:10.286>	vel quibus obsessos possit concredere muros.
<verg. aen. urn:cts:latinLit:phi0690.phi003:10.287>	Interea Aeneas socios de puppibus altis
<verg. aen. urn:cts:latinLit:phi0690.phi003:10.288>	pontibus exponit. Multi servare recursus
<verg. aen. urn:cts:latinLit:phi0690.phi003:10.289>	languentis pelagi et brevibus se credere saltu,
<verg. aen. urn:cts:latinLit:phi0690.phi003:10.290>	per remos alii. Speculatus litora Tarchon,
<verg. aen. urn:cts:latinLit:phi0690.phi003:10.291>	qua vada non sperat nec fracta remurmurat unda,
<verg. aen. urn:cts:latinLit:phi0690.phi003:10.292>	sed mare inoffensum crescenti adlabitur aestu,
<verg. aen. urn:cts:latinLit:phi0690.phi003:10.293>	advertit subito proram sociosque precatur:
<verg. aen. urn:cts:latinLit:phi0690.phi003:10.294>	"Nunc, o lecta manus, validis incumbite remis;
<verg. aen. urn:cts:latinLit:phi0690.phi003:10.295>	tollite, ferte rates; inimicam findite rostris
<verg. aen. urn:cts:latinLit:phi0690.phi003:10.296>	hanc terram, sulcumque sibi premat ipsa carina.
<verg. aen. urn:cts:latinLit:phi0690.phi003:10.297>	Frangere nec tali puppim statione recuso
<verg. aen. urn:cts:latinLit:phi0690.phi003:10.298>	arrepta tellure semel." Quae talia postquam
<verg. aen. urn:cts:latinLit:phi0690.phi003:10.299>	effatus Tarchon, socii consurgere tonsis
<verg. aen. urn:cts:latinLit:phi0690.phi003:10.300>	spumantisque rates arvis inferre Latinis,
<verg. aen. urn:cts:latinLit:phi0690.phi003:10.301>	donec rostra tenent siccum et sedere carinae
<verg. aen. urn:cts:latinLit:phi0690.phi003:10.302>	omnes innocuae, sed non puppis tua, Tarchon.
<verg. aen. urn:cts:latinLit:phi0690.phi003:10.303>	Namque inflicta vadis dorso dum pendet iniquo,
<verg. aen. urn:cts:latinLit:phi0690.phi003:10.304>	anceps sustentata diu fluctusque fatigat,
<verg. aen. urn:cts:latinLit:phi0690.phi003:10.305>	solvitur atque viros mediis exponit in undis
<verg. aen. urn:cts:latinLit:phi0690.phi003:10.306>	fragmina remorum quos et fluitantia transtra
<verg. aen. urn:cts:latinLit:phi0690.phi003:10.307>	impediunt, retrahitque pedem simul unda relabens.
<verg. aen. urn:cts:latinLit:phi0690.phi003:10.308>	Nec Turnum segnis retinet mora, sed rapit acer
<verg. aen. urn:cts:latinLit:phi0690.phi003:10.309>	totam aciem in Teucros et contra in litore sistit.
<verg. aen. urn:cts:latinLit:phi0690.phi003:10.310>	Signa canunt. Primus turmas invasit agrestis
<verg. aen. urn:cts:latinLit:phi0690.phi003:10.311>	Aeneas, omen pugnae, stravitque Latinos
<verg. aen. urn:cts:latinLit:phi0690.phi003:10.312>	occiso Therone, virum qui maximus ultro
<verg. aen. urn:cts:latinLit:phi0690.phi003:10.313>	Aenean petit: huic gladio perque aerea suta,
<verg. aen. urn:cts:latinLit:phi0690.phi003:10.314>	per tunicam squalentem auro latus haurit apertum.
<verg. aen. urn:cts:latinLit:phi0690.phi003:10.315>	Inde Lichan ferit, exsectum iam matre perempta
<verg. aen. urn:cts:latinLit:phi0690.phi003:10.316>	et tibi, Phoebe, sacrum: casus evadere ferri
<verg. aen. urn:cts:latinLit:phi0690.phi003:10.317>	quo licuit parvo? Nec longe Cissea durum
<verg. aen. urn:cts:latinLit:phi0690.phi003:10.318>	immanemque Gyan, sternentis agmina clava,
<verg. aen. urn:cts:latinLit:phi0690.phi003:10.319>	deiecit Leto: nihil illos Herculis arma
<verg. aen. urn:cts:latinLit:phi0690.phi003:10.320>	nec validae iuvere manus genitorque Melampus,
<verg. aen. urn:cts:latinLit:phi0690.phi003:10.321>	Alcidae comes usque gravis dum terra labores
<verg. aen. urn:cts:latinLit:phi0690.phi003:10.322>	praebuit. Ecce Pharo, voces dum iactat inertis,
<verg. aen. urn:cts:latinLit:phi0690.phi003:10.323>	intorquens iaculum clamanti sistit in ore.
<verg. aen. urn:cts:latinLit:phi0690.phi003:10.324>	Tu quoque, flaventem prima lanugine malas
<verg. aen. urn:cts:latinLit:phi0690.phi003:10.325>	dum sequeris Clytium infelix, nova gaudia, Cydon,
<verg. aen. urn:cts:latinLit:phi0690.phi003:10.326>	Dardania stratus dextra, securus amorum,
<verg. aen. urn:cts:latinLit:phi0690.phi003:10.327>	qui iuvenum tibi semper erant, miserande iaceres,
<verg. aen. urn:cts:latinLit:phi0690.phi003:10.328>	ni fratrum stipata cohors foret obvia, Phorci
<verg. aen. urn:cts:latinLit:phi0690.phi003:10.329>	progenies, septem numero, septenaque tela
<verg. aen. urn:cts:latinLit:phi0690.phi003:10.330>	coniciunt; partim galea clipeoque resultant
<verg. aen. urn:cts:latinLit:phi0690.phi003:10.331>	inrita, deflexit partim stringentia corpus
<verg. aen. urn:cts:latinLit:phi0690.phi003:10.332>	alma Venus. Fidum Aeneas adfatur Achaten:
<verg. aen. urn:cts:latinLit:phi0690.phi003:10.333>	"Suggere tela mihi: non ullum dextera frustra
<verg. aen. urn:cts:latinLit:phi0690.phi003:10.334>	torserit in Rutulos, steterunt quae in corpore Graium
<verg. aen. urn:cts:latinLit:phi0690.phi003:10.335>	Iliacis campis." Tum magnam corripit hastam
<verg. aen. urn:cts:latinLit:phi0690.phi003:10.336>	et iacit: illa volans clipei transverberat aera
<verg. aen. urn:cts:latinLit:phi0690.phi003:10.337>	Maeonis et thoraca simul cum pectore rumpit.
<verg. aen. urn:cts:latinLit:phi0690.phi003:10.338>	Huic frater subit Alcanor fratremque ruentem
<verg. aen. urn:cts:latinLit:phi0690.phi003:10.339>	sustentat dextra: traiecto missa lacerto
<verg. aen. urn:cts:latinLit:phi0690.phi003:10.340>	protinus hasta fugit servatque cruenta tenorem,
<verg. aen. urn:cts:latinLit:phi0690.phi003:10.341>	dexteraque ex umero nervis moribunda pependit.
<verg. aen. urn:cts:latinLit:phi0690.phi003:10.342>	Tum Numitor iaculo fratris de corpore rapto
<verg. aen. urn:cts:latinLit:phi0690.phi003:10.343>	Aenean petiit; sed non et figere contra
<verg. aen. urn:cts:latinLit:phi0690.phi003:10.344>	est licitum, magnique femur perstrinxit Achatae.
<verg. aen. urn:cts:latinLit:phi0690.phi003:10.345>	Hic Curibus fidens primaevo corpore Clausus
<verg. aen. urn:cts:latinLit:phi0690.phi003:10.346>	advenit et rigida Dryopem ferit eminus hasta
<verg. aen. urn:cts:latinLit:phi0690.phi003:10.347>	sub mentum graviter pressa pariterque loquentis
<verg. aen. urn:cts:latinLit:phi0690.phi003:10.348>	vocem animamque rapit traiecto gutture; at ille
<verg. aen. urn:cts:latinLit:phi0690.phi003:10.349>	fronte ferit terram et crassum vomit ore cruorem.
<verg. aen. urn:cts:latinLit:phi0690.phi003:10.350>	Tres quoque Threicios Boreae de gente suprema
<verg. aen. urn:cts:latinLit:phi0690.phi003:10.351>	et tris, quos Idas pater et patria Ismara mittit,
<verg. aen. urn:cts:latinLit:phi0690.phi003:10.352>	per varios sternit casus. Accurrit Halaesus
<verg. aen. urn:cts:latinLit:phi0690.phi003:10.353>	Auruncaeque manus, subit et Neptunia proles,
<verg. aen. urn:cts:latinLit:phi0690.phi003:10.354>	insignis Messapus equis. Expellere tendunt
<verg. aen. urn:cts:latinLit:phi0690.phi003:10.355>	nunc hi, nunc illi; certatur limine in ipso
<verg. aen. urn:cts:latinLit:phi0690.phi003:10.356>	Ausoniae. Magno discordes aethere venti
<verg. aen. urn:cts:latinLit:phi0690.phi003:10.357>	proelia ceu tollunt animis et viribus aequis;
<verg. aen. urn:cts:latinLit:phi0690.phi003:10.358>	non ipsi inter se, non nubila, non mare cedit;
<verg. aen. urn:cts:latinLit:phi0690.phi003:10.359>	anceps pugna diu, stant obnixa omnia contra:
<verg. aen. urn:cts:latinLit:phi0690.phi003:10.360>	haud aliter Troianae acies aciesque Latinae
<verg. aen. urn:cts:latinLit:phi0690.phi003:10.361>	concurrunt; haeret pede pes densusque viro vir.
<verg. aen. urn:cts:latinLit:phi0690.phi003:10.362>	At parte ex alia, qua saxa rotantia late
<verg. aen. urn:cts:latinLit:phi0690.phi003:10.363>	impulerat torrens arbustaque diruta ripis,
<verg. aen. urn:cts:latinLit:phi0690.phi003:10.364>	Arcadas insuetos acies inferre pedestris
<verg. aen. urn:cts:latinLit:phi0690.phi003:10.365>	ut vidit Pallas Latio dare terga sequaci
<verg. aen. urn:cts:latinLit:phi0690.phi003:10.366>	(aspera quis natura loci dimittere quando
<verg. aen. urn:cts:latinLit:phi0690.phi003:10.367>	suasit equos), unum quod rebus restat egenis,
<verg. aen. urn:cts:latinLit:phi0690.phi003:10.368>	nunc prece, nunc dictis virtutem accendit amaris:
<verg. aen. urn:cts:latinLit:phi0690.phi003:10.369>	"Quo fugitis, socii? Per vos et fortia facta,
<verg. aen. urn:cts:latinLit:phi0690.phi003:10.370>	per ducis Evandri nomen devictaque bella
<verg. aen. urn:cts:latinLit:phi0690.phi003:10.371>	Opemque meam, patriae quae nunc subit aemula laudi,
<verg. aen. urn:cts:latinLit:phi0690.phi003:10.372>	fidite ne pedibus. Ferro rumpenda per hostis
<verg. aen. urn:cts:latinLit:phi0690.phi003:10.373>	est via. Qua globus ille virum densissimus urget,
<verg. aen. urn:cts:latinLit:phi0690.phi003:10.374>	hac vos et Pallanta ducem patria alta reposcit.
<verg. aen. urn:cts:latinLit:phi0690.phi003:10.375>	Numina nulla premunt, mortali urgemur ab hoste
<verg. aen. urn:cts:latinLit:phi0690.phi003:10.376>	mortales, totidem nobis animaeque manusque.
<verg. aen. urn:cts:latinLit:phi0690.phi003:10.377>	Ecce, maris magna claudit nos obice pontus,
<verg. aen. urn:cts:latinLit:phi0690.phi003:10.378>	deest iam terra fugae: pelagus Troiamne petemus?"
<verg. aen. urn:cts:latinLit:phi0690.phi003:10.379>	Haec ait et medius densos prorumpit in hostis.
<verg. aen. urn:cts:latinLit:phi0690.phi003:10.380>	Obvius huic primum, fatis adductus iniquis,
<verg. aen. urn:cts:latinLit:phi0690.phi003:10.381>	fit Lagus. Hunc, magno vellit dum pondere saxum,
<verg. aen. urn:cts:latinLit:phi0690.phi003:10.382>	intorto figit telo, discrimina costis
<verg. aen. urn:cts:latinLit:phi0690.phi003:10.383>	per medium qua spina dabat, hastamque receptat
<verg. aen. urn:cts:latinLit:phi0690.phi003:10.384>	ossibus haerentem. Quem non super occupat Hisbo,
<verg. aen. urn:cts:latinLit:phi0690.phi003:10.385>	ille quidem hoc sperans: nam Pallas ante ruentem,
<verg. aen. urn:cts:latinLit:phi0690.phi003:10.386>	dum furit, incautum crudeli morte sodalis
<verg. aen. urn:cts:latinLit:phi0690.phi003:10.387>	excipit atque ensem tumido in pulmone recondit.
<verg. aen. urn:cts:latinLit:phi0690.phi003:10.388>	Hinc Sthenium petit et Rhoeti de gente vetusta
<verg. aen. urn:cts:latinLit:phi0690.phi003:10.389>	Anchemolum, thalamos ausum incestare novercae.
<verg. aen. urn:cts:latinLit:phi0690.phi003:10.390>	Vos etiam, gemini, Rutulis cecidistis in agris,
<verg. aen. urn:cts:latinLit:phi0690.phi003:10.391>	Daucia, Laride Thymberque, simillima proles,
<verg. aen. urn:cts:latinLit:phi0690.phi003:10.392>	indiscreta suis gratusque parentibus error;
<verg. aen. urn:cts:latinLit:phi0690.phi003:10.393>	at nunc dura dedit vobis discrimina Pallas:
<verg. aen. urn:cts:latinLit:phi0690.phi003:10.394>	nam tibi, Thymbre, caput Evandrius abstulit ensis;
<verg. aen. urn:cts:latinLit:phi0690.phi003:10.395>	te decisa suum, Laride, dextera quaerit
<verg. aen. urn:cts:latinLit:phi0690.phi003:10.396>	semianimesque micant digiti ferrumque retractant.
<verg. aen. urn:cts:latinLit:phi0690.phi003:10.397>	Arcadas accensos monitu et praeclara tuentis
<verg. aen. urn:cts:latinLit:phi0690.phi003:10.398>	facta viri mixtus dolor et pudor armat in hostis.
<verg. aen. urn:cts:latinLit:phi0690.phi003:10.399>	Tum Pallas biiugis fugientem Rhoetea praeter
<verg. aen. urn:cts:latinLit:phi0690.phi003:10.400>	traicit. Hoc spatium tantumque morae fuit Ilo;
<verg. aen. urn:cts:latinLit:phi0690.phi003:10.401>	Ilo namque procul validam direxerat hastam,
<verg. aen. urn:cts:latinLit:phi0690.phi003:10.402>	quam medius Rhoeteus intercipit, optime Teuthra,
<verg. aen. urn:cts:latinLit:phi0690.phi003:10.403>	te fugiens fratremque Tyren, curruque volutus
<verg. aen. urn:cts:latinLit:phi0690.phi003:10.404>	caedit semianimis Rutulorum calcibus arva.
<verg. aen. urn:cts:latinLit:phi0690.phi003:10.405>	Ac velut optato ventis aestate coortis
<verg. aen. urn:cts:latinLit:phi0690.phi003:10.406>	dispersa immittit silvis incendia pastor,
<verg. aen. urn:cts:latinLit:phi0690.phi003:10.407>	correptis subito mediis extenditur una
<verg. aen. urn:cts:latinLit:phi0690.phi003:10.408>	horrida per latos acies Volcania campos;
<verg. aen. urn:cts:latinLit:phi0690.phi003:10.409>	ille sedens victor flammas despectat ovantis:
<verg. aen. urn:cts:latinLit:phi0690.phi003:10.410>	non aliter socium virtus coit omnis in unum
<verg. aen. urn:cts:latinLit:phi0690.phi003:10.411>	teque iuvat, Palla. Sed bellis acer Halaesus
<verg. aen. urn:cts:latinLit:phi0690.phi003:10.412>	tendit in adversos seque in sua conligit arma.
<verg. aen. urn:cts:latinLit:phi0690.phi003:10.413>	Hic mactat Ladona Pheretaque Demodocumque,
<verg. aen. urn:cts:latinLit:phi0690.phi003:10.414>	Strymonio dextram fulgenti deripit ense
<verg. aen. urn:cts:latinLit:phi0690.phi003:10.415>	elatam in iugulum, saxo ferit ora Thoantis
<verg. aen. urn:cts:latinLit:phi0690.phi003:10.416>	ossaque dispersit cerebro permixta cruento.
<verg. aen. urn:cts:latinLit:phi0690.phi003:10.417>	Fata canens silvis genitor celarat Halaesum:
<verg. aen. urn:cts:latinLit:phi0690.phi003:10.418>	ut senior leto canentia lumina solvit,
<verg. aen. urn:cts:latinLit:phi0690.phi003:10.419>	iniecere manum Parcae telisque sacrarunt
<verg. aen. urn:cts:latinLit:phi0690.phi003:10.420>	Evandri. Quem sic Pallas petit ante precatus:
<verg. aen. urn:cts:latinLit:phi0690.phi003:10.421>	"Da nunc, Thybri pater, ferro, quod missile libro,
<verg. aen. urn:cts:latinLit:phi0690.phi003:10.422>	fortunam atque viam duri per pectus Halaesi.
<verg. aen. urn:cts:latinLit:phi0690.phi003:10.423>	Haec arma exuviasque viri tua quercus habebit."
<verg. aen. urn:cts:latinLit:phi0690.phi003:10.424>	Audiit illa deus: dum texit Imaona Halaesus,
<verg. aen. urn:cts:latinLit:phi0690.phi003:10.425>	Arcadio infelix telo dat pectus inermum.
<verg. aen. urn:cts:latinLit:phi0690.phi003:10.426>	At non caede viri tanta perterrita Lausus,
<verg. aen. urn:cts:latinLit:phi0690.phi003:10.427>	pars ingens belli, sinit agmina: primus Abantem
<verg. aen. urn:cts:latinLit:phi0690.phi003:10.428>	oppositum interimit, pugnae nodumque moramque.
<verg. aen. urn:cts:latinLit:phi0690.phi003:10.429>	Sternitur Arcadiae proles, sternuntur Etrusci
<verg. aen. urn:cts:latinLit:phi0690.phi003:10.430>	et vos, O Grais imperdita corpora, Teucri.
<verg. aen. urn:cts:latinLit:phi0690.phi003:10.431>	Agmina concurrunt ducibusque et viribus aequis.
<verg. aen. urn:cts:latinLit:phi0690.phi003:10.432>	Extremi addensent acies nec turba moveri
<verg. aen. urn:cts:latinLit:phi0690.phi003:10.433>	tela manusque sinit. Hinc Pallas instat et urget,
<verg. aen. urn:cts:latinLit:phi0690.phi003:10.434>	hinc contra Lausus, nec multum discrepat aetas:
<verg. aen. urn:cts:latinLit:phi0690.phi003:10.435>	egregii forma, sed quis Fortuna negarat
<verg. aen. urn:cts:latinLit:phi0690.phi003:10.436>	in patriam reditus. Ipsos concurrere passus
<verg. aen. urn:cts:latinLit:phi0690.phi003:10.437>	haud tamen inter se magni regnator Olympi:
<verg. aen. urn:cts:latinLit:phi0690.phi003:10.438>	mox illos sua fata manent maiore sub hoste.
<verg. aen. urn:cts:latinLit:phi0690.phi003:10.439>	Interea soror alma monet succedere Lauso
<verg. aen. urn:cts:latinLit:phi0690.phi003:10.440>	Turnum, qui volucri curru medium secat agmen.
<verg. aen. urn:cts:latinLit:phi0690.phi003:10.441>	Ut vidit socios: "Tempus desistere pugnae;
<verg. aen. urn:cts:latinLit:phi0690.phi003:10.442>	solus ego in Pallanta feror, soli mihi Pallas
<verg. aen. urn:cts:latinLit:phi0690.phi003:10.443>	debetur; cuperem ipse parens spectator adesset."
<verg. aen. urn:cts:latinLit:phi0690.phi003:10.444>	Haec ait, et socii cesserunt aequore iusso.
<verg. aen. urn:cts:latinLit:phi0690.phi003:10.445>	At Rutulum abscessu iuvenis tum iussa superba
<verg. aen. urn:cts:latinLit:phi0690.phi003:10.446>	miratus stupet in Turno corpusque per ingens
<verg. aen. urn:cts:latinLit:phi0690.phi003:10.447>	lumina volvit obitque truci procul omnia visu
<verg. aen. urn:cts:latinLit:phi0690.phi003:10.448>	talibus et dictis it contra dicta tyranni:
<verg. aen. urn:cts:latinLit:phi0690.phi003:10.449>	"Aut spoliis ego iam raptis laudabor opimis
<verg. aen. urn:cts:latinLit:phi0690.phi003:10.450>	aut leto insigni: sorti pater aequus utrique est.
<verg. aen. urn:cts:latinLit:phi0690.phi003:10.451>	Tolle minas." Fatus medium procedit in aequor.
<verg. aen. urn:cts:latinLit:phi0690.phi003:10.452>	Frigidus Arcadibus coit in praecordia sanguis.
<verg. aen. urn:cts:latinLit:phi0690.phi003:10.453>	Desiluit Turnus biiugis, pedes apparat ire
<verg. aen. urn:cts:latinLit:phi0690.phi003:10.454>	comminus; utque leo, specula cum vidit ab alta
<verg. aen. urn:cts:latinLit:phi0690.phi003:10.455>	stare procul campis meditantem in proelia taurum,
<verg. aen. urn:cts:latinLit:phi0690.phi003:10.456>	advolat: haud alia est Turni venientis imago.
<verg. aen. urn:cts:latinLit:phi0690.phi003:10.457>	Hunc ubi contiguum missae fore credidit hastae,
<verg. aen. urn:cts:latinLit:phi0690.phi003:10.458>	ire prior Pallas, siqua fors adiuvet ausum
<verg. aen. urn:cts:latinLit:phi0690.phi003:10.459>	viribus imparibus, magnumque ita ad aethera fatur:
<verg. aen. urn:cts:latinLit:phi0690.phi003:10.460>	"Per patris hospitium et mensas, quas advena adisti,
<verg. aen. urn:cts:latinLit:phi0690.phi003:10.461>	te precor, Alcide, coeptis ingentibus adsis.
<verg. aen. urn:cts:latinLit:phi0690.phi003:10.462>	Cernat semineci sibi me rapere arma cruenta
<verg. aen. urn:cts:latinLit:phi0690.phi003:10.463>	victoremque ferant morientia lumina Turni."
<verg. aen. urn:cts:latinLit:phi0690.phi003:10.464>	Audiit Alcides iuvenem magnumque sub imo
<verg. aen. urn:cts:latinLit:phi0690.phi003:10.465>	corde premit gemitum lacrimasque effundit inanis.
<verg. aen. urn:cts:latinLit:phi0690.phi003:10.466>	Tum Genitor natum dictis adfatur amicis:
<verg. aen. urn:cts:latinLit:phi0690.phi003:10.467>	"Stat sua cuique dies, breve et inreparabile tempus
<verg. aen. urn:cts:latinLit:phi0690.phi003:10.468>	omnibus est vitae: sed famam extendere factis,
<verg. aen. urn:cts:latinLit:phi0690.phi003:10.469>	hoc virtutis opus. Troiae sub moenibus altis
<verg. aen. urn:cts:latinLit:phi0690.phi003:10.470>	tot nati cecidere deum; quin occidit una
<verg. aen. urn:cts:latinLit:phi0690.phi003:10.471>	Sarpedon, mea progenies. Etiam sua Turnum
<verg. aen. urn:cts:latinLit:phi0690.phi003:10.472>	fata vocant, metasque dati pervenit ad aevi."
<verg. aen. urn:cts:latinLit:phi0690.phi003:10.473>	Sic ait atque oculos Rutulorum reicit arvis.
<verg. aen. urn:cts:latinLit:phi0690.phi003:10.474>	At Pallas magnis emittit viribus hastam
<verg. aen. urn:cts:latinLit:phi0690.phi003:10.475>	vaginaque cava fulgentem deripit ensem.
<verg. aen. urn:cts:latinLit:phi0690.phi003:10.476>	Illa volans umeri surgunt qua tegmina summa
<verg. aen. urn:cts:latinLit:phi0690.phi003:10.477>	incidit atque viam clipei molita per oras
<verg. aen. urn:cts:latinLit:phi0690.phi003:10.478>	tandem etiam magno strinxit de corpore Turni.
<verg. aen. urn:cts:latinLit:phi0690.phi003:10.479>	Hic Turnus ferro praefixum robur acuto
<verg. aen. urn:cts:latinLit:phi0690.phi003:10.480>	in Pallanta diu librans iacit atque ita fatur:
<verg. aen. urn:cts:latinLit:phi0690.phi003:10.481>	"Adspice, num mage sit nostrum penetrabile telum."
<verg. aen. urn:cts:latinLit:phi0690.phi003:10.482>	Dixerat; at clipeum, tot ferri terga, tot aeris,
<verg. aen. urn:cts:latinLit:phi0690.phi003:10.483>	quem pellis totiens obeat circumdata tauri,
<verg. aen. urn:cts:latinLit:phi0690.phi003:10.484>	vibranti cuspis medium transverberat ictu
<verg. aen. urn:cts:latinLit:phi0690.phi003:10.485>	loricaeque moras et pectus perforat ingens.
<verg. aen. urn:cts:latinLit:phi0690.phi003:10.486>	Ille rapit calidum frustra de volnere telum:
<verg. aen. urn:cts:latinLit:phi0690.phi003:10.487>	una eademque via sanguis animusque sequuntur.
<verg. aen. urn:cts:latinLit:phi0690.phi003:10.488>	Corruit in volnus, sonitum super arma dedere
<verg. aen. urn:cts:latinLit:phi0690.phi003:10.489>	et terram hostilem moriens petit ore cruento.
<verg. aen. urn:cts:latinLit:phi0690.phi003:10.490>	Quem Turnus super adsistens,
<verg. aen. urn:cts:latinLit:phi0690.phi003:10.491>	"Arcades, haec," inquit, "memores mea dicta referte
<verg. aen. urn:cts:latinLit:phi0690.phi003:10.492>	Euandro; qualem meruit, Pallanta remitto.
<verg. aen. urn:cts:latinLit:phi0690.phi003:10.493>	Quisquis honos tumuli, quidquid solamen humandi est,
<verg. aen. urn:cts:latinLit:phi0690.phi003:10.494>	largior. Haud illi stabunt Aeneia parvo
<verg. aen. urn:cts:latinLit:phi0690.phi003:10.495>	hospitia." Et laevo pressit pede talia fatus
<verg. aen. urn:cts:latinLit:phi0690.phi003:10.496>	exanimem, rapiens immania pondera baltei
<verg. aen. urn:cts:latinLit:phi0690.phi003:10.497>	impressumque nefas, una sub nocte iugali
<verg. aen. urn:cts:latinLit:phi0690.phi003:10.498>	caesa manus iuvenum foede thalamique cruenti,
<verg. aen. urn:cts:latinLit:phi0690.phi003:10.499>	quae Clonus Eurytides multo caelaverat auro;
<verg. aen. urn:cts:latinLit:phi0690.phi003:10.500>	quo nunc Turnus ovat spolio gaudetque potitus.
<verg. aen. urn:cts:latinLit:phi0690.phi003:10.501>	Nescia mens hominum fati sortisque futurae
<verg. aen. urn:cts:latinLit:phi0690.phi003:10.502>	et servare modum, rebus sublata secundis!
<verg. aen. urn:cts:latinLit:phi0690.phi003:10.503>	Turno tempus erit, magno cum optaverit emptum
<verg. aen. urn:cts:latinLit:phi0690.phi003:10.504>	intactum Pallanta et cum spolia ista diemque
<verg. aen. urn:cts:latinLit:phi0690.phi003:10.505>	oderit. At socii multo gemitu lacrimisque
<verg. aen. urn:cts:latinLit:phi0690.phi003:10.506>	impositum scuto referunt Pallanta frequentes.
<verg. aen. urn:cts:latinLit:phi0690.phi003:10.507>	O dolor atque decus magnum rediture parenti
<verg. aen. urn:cts:latinLit:phi0690.phi003:10.508>	haec te prima dies bello dedit, haec eadem aufert,
<verg. aen. urn:cts:latinLit:phi0690.phi003:10.509>	cum tamen ingentis Rutulorum linquis acervos.
<verg. aen. urn:cts:latinLit:phi0690.phi003:10.510>	Nec iam fama mali tanti, sed certior auctor
<verg. aen. urn:cts:latinLit:phi0690.phi003:10.511>	advolat Aeneae, tenui discrimine leti
<verg. aen. urn:cts:latinLit:phi0690.phi003:10.512>	esse suos, versis tempus succurrere Teucris.
<verg. aen. urn:cts:latinLit:phi0690.phi003:10.513>	Proxima quaeque metit gladio latumque per agmen
<verg. aen. urn:cts:latinLit:phi0690.phi003:10.514>	ardens limitem agit ferro, te, Turne, superbum
<verg. aen. urn:cts:latinLit:phi0690.phi003:10.515>	caede nova quaerens. Pallas, Euander, in ipsis
<verg. aen. urn:cts:latinLit:phi0690.phi003:10.516>	omnia sunt oculis, mensae, quas advena primas
<verg. aen. urn:cts:latinLit:phi0690.phi003:10.517>	tunc adiit, dextraeque datae. Sulmone creatos
<verg. aen. urn:cts:latinLit:phi0690.phi003:10.518>	quattuor hic iuvenes, totidem, quos educat Ufens,
<verg. aen. urn:cts:latinLit:phi0690.phi003:10.519>	viventis rapit, inferias quos immolet umbris
<verg. aen. urn:cts:latinLit:phi0690.phi003:10.520>	captivoque rogi perfundat sanguine flammas.
<verg. aen. urn:cts:latinLit:phi0690.phi003:10.521>	Inde Mago procul infensam contenderat hastam.
<verg. aen. urn:cts:latinLit:phi0690.phi003:10.522>	Ille astu subit ac tremibunda supervolat hasta,
<verg. aen. urn:cts:latinLit:phi0690.phi003:10.523>	et genua amplectens effatur talia supplex:
<verg. aen. urn:cts:latinLit:phi0690.phi003:10.524>	"Per patrios manis et spes surgentis Iuli
<verg. aen. urn:cts:latinLit:phi0690.phi003:10.525>	te precor, hanc animam serves natoque patrique.
<verg. aen. urn:cts:latinLit:phi0690.phi003:10.526>	Est domus alta, iacent penitus defossa talenta
<verg. aen. urn:cts:latinLit:phi0690.phi003:10.527>	caelati argenti, sunt auri pondera facti
<verg. aen. urn:cts:latinLit:phi0690.phi003:10.528>	infectique mihi. Non hic victoria Teucrum
<verg. aen. urn:cts:latinLit:phi0690.phi003:10.529>	vertitur aut anima una dabit discrimina tanta."
<verg. aen. urn:cts:latinLit:phi0690.phi003:10.530>	Dixerat. Aeneas contra cui talia reddit:
<verg. aen. urn:cts:latinLit:phi0690.phi003:10.531>	"Argenti atque auri memoras quae multa talenta,
<verg. aen. urn:cts:latinLit:phi0690.phi003:10.532>	natis parce tuis. Belli commercia Turnus
<verg. aen. urn:cts:latinLit:phi0690.phi003:10.533>	sustulit ista prior iam tum Pallante perempto.
<verg. aen. urn:cts:latinLit:phi0690.phi003:10.534>	Hoc patris Anchisae manes, hoc sentit Iulus."
<verg. aen. urn:cts:latinLit:phi0690.phi003:10.535>	Sic fatus galeam laeva tenet atque reflexa
<verg. aen. urn:cts:latinLit:phi0690.phi003:10.536>	cervice orantis capulo tenus applicat ensem.
<verg. aen. urn:cts:latinLit:phi0690.phi003:10.537>	Nec procul Haemonides, Phoebi Triviaeque sacerdos,
<verg. aen. urn:cts:latinLit:phi0690.phi003:10.538>	infula cui sacra redimibat tempora vitta,
<verg. aen. urn:cts:latinLit:phi0690.phi003:10.539>	totus conlucens veste atque insignibus armis.
<verg. aen. urn:cts:latinLit:phi0690.phi003:10.540>	Quem congressus agit campo lapsumque superstans
<verg. aen. urn:cts:latinLit:phi0690.phi003:10.541>	immolat ingentique umbra tegit; arma Serestus
<verg. aen. urn:cts:latinLit:phi0690.phi003:10.542>	lecta refert umeris, tibi, rex Gradive, tropaeum.
<verg. aen. urn:cts:latinLit:phi0690.phi003:10.543>	Instaurant acies Volcani stirpe creatus
<verg. aen. urn:cts:latinLit:phi0690.phi003:10.544>	Caeculus et veniens Marsorum montibus Umbro:
<verg. aen. urn:cts:latinLit:phi0690.phi003:10.545>	Dardanides contra furit. Anxuris ense sinistram
<verg. aen. urn:cts:latinLit:phi0690.phi003:10.546>	et totum clipei ferro deiecerat orbem;
<verg. aen. urn:cts:latinLit:phi0690.phi003:10.547>	dixerat ille aliquid magnum vimque adfore verbo
<verg. aen. urn:cts:latinLit:phi0690.phi003:10.548>	crediderat caeloque animum fortasse ferebat
<verg. aen. urn:cts:latinLit:phi0690.phi003:10.549>	canitiemque sibi et longos promiserat annos:
<verg. aen. urn:cts:latinLit:phi0690.phi003:10.550>	Tarquitus exultans contra fulgentibus armis,
<verg. aen. urn:cts:latinLit:phi0690.phi003:10.551>	silvicolae Fauno Dryope quem nympha crearat,
<verg. aen. urn:cts:latinLit:phi0690.phi003:10.552>	obvius ardenti sese obtulit. Ille reducta
<verg. aen. urn:cts:latinLit:phi0690.phi003:10.553>	loricam clipeique ingens onus impedit hasta;
<verg. aen. urn:cts:latinLit:phi0690.phi003:10.554>	tum caput orantis nequiquam et multa parantis
<verg. aen. urn:cts:latinLit:phi0690.phi003:10.555>	dicere deturbat terrae truncumque tepentem
<verg. aen. urn:cts:latinLit:phi0690.phi003:10.556>	provolvens super haec inimico pectore fatur:
<verg. aen. urn:cts:latinLit:phi0690.phi003:10.557>	"Istic nunc, metuende, iace. Non te optima mater
<verg. aen. urn:cts:latinLit:phi0690.phi003:10.558>	condet humi patrioque onerabit membra sepulchro:
<verg. aen. urn:cts:latinLit:phi0690.phi003:10.559>	alitibus linquere feris aut gurgite mersum
<verg. aen. urn:cts:latinLit:phi0690.phi003:10.560>	unda feret piscesque impasti volnera lambent."
<verg. aen. urn:cts:latinLit:phi0690.phi003:10.561>	Protinus Antaeum et Lucam, prima agmina Turni,
<verg. aen. urn:cts:latinLit:phi0690.phi003:10.562>	persequitur fortemque Numam fulvumque Camertem,
<verg. aen. urn:cts:latinLit:phi0690.phi003:10.563>	magnanimo Volcente satum, ditissimus agri
<verg. aen. urn:cts:latinLit:phi0690.phi003:10.564>	qui fuit Ausonidum et tacitis regnavit Amyclis.
<verg. aen. urn:cts:latinLit:phi0690.phi003:10.565>	Aegaeon qualis, centum cui bracchia dicunt
<verg. aen. urn:cts:latinLit:phi0690.phi003:10.566>	centenasque manus, quinquaginta oribus ignem
<verg. aen. urn:cts:latinLit:phi0690.phi003:10.567>	pectoribusque arsisse, Iovis cum fulmina contra
<verg. aen. urn:cts:latinLit:phi0690.phi003:10.568>	tot paribus streperet clipeis, tot stringeret enses:
<verg. aen. urn:cts:latinLit:phi0690.phi003:10.569>	sic toto Aeneas desaevit in aequore victor,
<verg. aen. urn:cts:latinLit:phi0690.phi003:10.570>	ut semel intepuit mucro. Quin ecce Niphaei
<verg. aen. urn:cts:latinLit:phi0690.phi003:10.571>	quadriiugis in equos adversaque pectora tendit.
<verg. aen. urn:cts:latinLit:phi0690.phi003:10.572>	Atque illi longe gradientem et dira frementem
<verg. aen. urn:cts:latinLit:phi0690.phi003:10.573>	ut videre, metu versi retroque ruentes
<verg. aen. urn:cts:latinLit:phi0690.phi003:10.574>	effunduntque ducem rapiuntque ad litora currus.
<verg. aen. urn:cts:latinLit:phi0690.phi003:10.575>	Interea biiugis infert se Lucagus albis
<verg. aen. urn:cts:latinLit:phi0690.phi003:10.576>	in medios fraterque Liger; sed frater habenis
<verg. aen. urn:cts:latinLit:phi0690.phi003:10.577>	flectit equos, strictum rotat acer Lucagus ensem.
<verg. aen. urn:cts:latinLit:phi0690.phi003:10.578>	Haud tulit Aeneas tanto fervore furentis:
<verg. aen. urn:cts:latinLit:phi0690.phi003:10.579>	inruit adversaque ingens apparuit hasta.
<verg. aen. urn:cts:latinLit:phi0690.phi003:10.580>	Cui Liger:
<verg. aen. urn:cts:latinLit:phi0690.phi003:10.581>	"Non Diomedis equos nec currum cernis Achillis
<verg. aen. urn:cts:latinLit:phi0690.phi003:10.582>	aut Phrygiae campos: nunc belli finis et aevi
<verg. aen. urn:cts:latinLit:phi0690.phi003:10.583>	his dabitur terris." Vesano talia late
<verg. aen. urn:cts:latinLit:phi0690.phi003:10.584>	dicta volant Ligeri. Sed non et Trous heros
<verg. aen. urn:cts:latinLit:phi0690.phi003:10.585>	dicta parat contra: iaculum nam torquet in hostem.
<verg. aen. urn:cts:latinLit:phi0690.phi003:10.586>	Lucagus ut pronus pendens in verbera telo
<verg. aen. urn:cts:latinLit:phi0690.phi003:10.587>	admonuit biiugos, proiecto dum pede laevo
<verg. aen. urn:cts:latinLit:phi0690.phi003:10.588>	aptet se pugnae, subit oras hasta per imas
<verg. aen. urn:cts:latinLit:phi0690.phi003:10.589>	fulgentis clipei, tum laevum perforat inguen:
<verg. aen. urn:cts:latinLit:phi0690.phi003:10.590>	excussus curru moribundus volvitur arvis.
<verg. aen. urn:cts:latinLit:phi0690.phi003:10.591>	Quem pius Aeneas dictis adfatur amaris:
<verg. aen. urn:cts:latinLit:phi0690.phi003:10.592>	"Lucage, nulla tuos currus fuga segnis equorum
<verg. aen. urn:cts:latinLit:phi0690.phi003:10.593>	prodidit aut vanae vertere ex hostibus umbrae:
<verg. aen. urn:cts:latinLit:phi0690.phi003:10.594>	ipse rotis saliens iuga deseris." Haec ita fatus
<verg. aen. urn:cts:latinLit:phi0690.phi003:10.595>	arripuit biiugos; frater tendebat inertis
<verg. aen. urn:cts:latinLit:phi0690.phi003:10.596>	infelix palmas, curru delapsus eodem:
<verg. aen. urn:cts:latinLit:phi0690.phi003:10.597>	"Per te, per qui te talem genuere parentes,
<verg. aen. urn:cts:latinLit:phi0690.phi003:10.598>	vir Troiane, sine hanc animam et miserere precantis."
<verg. aen. urn:cts:latinLit:phi0690.phi003:10.599>	Pluribus oranti Aeneas: "Haud talia dudum
<verg. aen. urn:cts:latinLit:phi0690.phi003:10.600>	dicta dabas. Morere et fratrem ne desere frater."
<verg. aen. urn:cts:latinLit:phi0690.phi003:10.601>	Tum latebras animae pectus mucrone recludit.
<verg. aen. urn:cts:latinLit:phi0690.phi003:10.602>	Talia per campos edebat funera ductor
<verg. aen. urn:cts:latinLit:phi0690.phi003:10.603>	Dardanius, torrentis aquae vel turbinis atri
<verg. aen. urn:cts:latinLit:phi0690.phi003:10.604>	more furens. Tandem erumpunt et castra relinquunt
<verg. aen. urn:cts:latinLit:phi0690.phi003:10.605>	Ascanius puer et nequiquam obsessa iuventus.
<verg. aen. urn:cts:latinLit:phi0690.phi003:10.606>	Iunonem interea compellat Iuppiter ultro:
<verg. aen. urn:cts:latinLit:phi0690.phi003:10.607>	"O germana mihi atque eadem gratissima coniunx,
<verg. aen. urn:cts:latinLit:phi0690.phi003:10.608>	ut rebare, Venus, nec te sententia fallit,
<verg. aen. urn:cts:latinLit:phi0690.phi003:10.609>	Troianas sustentat opes, non vivida bello
<verg. aen. urn:cts:latinLit:phi0690.phi003:10.610>	dextra viris animusque ferox patiensque pericli."
<verg. aen. urn:cts:latinLit:phi0690.phi003:10.611>	Cui Iuno summissa "Quid, o pulcherrime coniunx,
<verg. aen. urn:cts:latinLit:phi0690.phi003:10.612>	sollicitas aegram et tua tristia dicta timentem?
<verg. aen. urn:cts:latinLit:phi0690.phi003:10.613>	Si mihi, quae quondam fuerat quamque esse decebat,
<verg. aen. urn:cts:latinLit:phi0690.phi003:10.614>	vis in amore foret, non hoc mihi namque negares,
<verg. aen. urn:cts:latinLit:phi0690.phi003:10.615>	omnipotens, quin et pugnae subducere Turnum
<verg. aen. urn:cts:latinLit:phi0690.phi003:10.616>	et Dauno possem incolumem servare parenti.
<verg. aen. urn:cts:latinLit:phi0690.phi003:10.617>	Nunc pereat Teucrisque pio det sanguine poenas.
<verg. aen. urn:cts:latinLit:phi0690.phi003:10.618>	Ille tamen nostra deducit origine nomen
<verg. aen. urn:cts:latinLit:phi0690.phi003:10.619>	Pilumnusque illi quartus pater et tua larga
<verg. aen. urn:cts:latinLit:phi0690.phi003:10.620>	saepe manu multisque oneravit limina donis."
<verg. aen. urn:cts:latinLit:phi0690.phi003:10.621>	Cui rex aetherii breviter sic fatur Olympi:
<verg. aen. urn:cts:latinLit:phi0690.phi003:10.622>	"Si mora praesentis leti tempusque caduco
<verg. aen. urn:cts:latinLit:phi0690.phi003:10.623>	oratur iuveni meque hoc ita ponere sentis,
<verg. aen. urn:cts:latinLit:phi0690.phi003:10.624>	tolle fuga Turnum atque instantibus eripe fatis
<verg. aen. urn:cts:latinLit:phi0690.phi003:10.625>	hactenus indulsisse vacat. Sin altior istis
<verg. aen. urn:cts:latinLit:phi0690.phi003:10.626>	sub precibus venia ulla latet totumque moveri
<verg. aen. urn:cts:latinLit:phi0690.phi003:10.627>	mutarive putas bellum, spes pascis inanis."
<verg. aen. urn:cts:latinLit:phi0690.phi003:10.628>	Et Iuno adlacrimans: "Quid si, quae voce gravaris,
<verg. aen. urn:cts:latinLit:phi0690.phi003:10.629>	mente dares atque haec Turno rata vita maneret?
<verg. aen. urn:cts:latinLit:phi0690.phi003:10.630>	Nunc manet insontem gravis exitus, aut ego veri
<verg. aen. urn:cts:latinLit:phi0690.phi003:10.631>	vana feror. Quod ut O potius formidine falsa
<verg. aen. urn:cts:latinLit:phi0690.phi003:10.632>	ludar et in melius tua, qui potes, orsa reflectas!"
<verg. aen. urn:cts:latinLit:phi0690.phi003:10.633>	Haec ubi dicta dedit, caelo se protinus alto
<verg. aen. urn:cts:latinLit:phi0690.phi003:10.634>	misit, agens hiemem nimbo succincta per auras,
<verg. aen. urn:cts:latinLit:phi0690.phi003:10.635>	Iliacamque aciem et Laurentia castra petivit.
<verg. aen. urn:cts:latinLit:phi0690.phi003:10.636>	Tum dea nube cava tenuem sine viribus umbram
<verg. aen. urn:cts:latinLit:phi0690.phi003:10.637>	in faciem Aeneae, visu mirabile monstrum,
<verg. aen. urn:cts:latinLit:phi0690.phi003:10.638>	Dardaniis ornat telis clipeumque iubasque
<verg. aen. urn:cts:latinLit:phi0690.phi003:10.639>	divini adsimulat capitis, dat inania verba,
<verg. aen. urn:cts:latinLit:phi0690.phi003:10.640>	dat sine mente sonum gressusque effingit euntis,
<verg. aen. urn:cts:latinLit:phi0690.phi003:10.641>	morte obita qualis fama est volitare figuras
<verg. aen. urn:cts:latinLit:phi0690.phi003:10.642>	aut quae sopitos deludunt somnia sensus.
<verg. aen. urn:cts:latinLit:phi0690.phi003:10.643>	At primas laeta ante acies exsultat imago
<verg. aen. urn:cts:latinLit:phi0690.phi003:10.644>	inritatque virum telis et voce lacessit.
<verg. aen. urn:cts:latinLit:phi0690.phi003:10.645>	Instat cui Turnus stridentemque eminus hastam
<verg. aen. urn:cts:latinLit:phi0690.phi003:10.646>	conicit: illa dato vertit vestigia tergo.
<verg. aen. urn:cts:latinLit:phi0690.phi003:10.647>	Tum vero Aenean aversum ut cedere Turnus
<verg. aen. urn:cts:latinLit:phi0690.phi003:10.648>	credidit atque animo spem turbidus hausit inanem,
<verg. aen. urn:cts:latinLit:phi0690.phi003:10.649>	"Quo fugis, Aenea? Thalamos ne desere pactos;
<verg. aen. urn:cts:latinLit:phi0690.phi003:10.650>	hac dabitur dextra tellus quaesita per undas."
<verg. aen. urn:cts:latinLit:phi0690.phi003:10.651>	Talia vociferans sequitur strictumque coruscat
<verg. aen. urn:cts:latinLit:phi0690.phi003:10.652>	mucronem nec ferre videt sua gaudia ventos.
<verg. aen. urn:cts:latinLit:phi0690.phi003:10.653>	Forte ratis celsi coniuncta crepidine saxi
<verg. aen. urn:cts:latinLit:phi0690.phi003:10.654>	expositis stabat scalis et ponte parato,
<verg. aen. urn:cts:latinLit:phi0690.phi003:10.655>	qua rex Clusinis advectus Osinius oris.
<verg. aen. urn:cts:latinLit:phi0690.phi003:10.656>	Huc sese trepida Aeneae fugientis imago
<verg. aen. urn:cts:latinLit:phi0690.phi003:10.657>	conicit in latebras; nec Turnus segnior instat
<verg. aen. urn:cts:latinLit:phi0690.phi003:10.658>	exsuperatque moras et pontis transilit altos.
<verg. aen. urn:cts:latinLit:phi0690.phi003:10.659>	Vix proram attigerat: rumpit Saturnia funem
<verg. aen. urn:cts:latinLit:phi0690.phi003:10.660>	avolsamque rapit revoluta per aequora navem.
<verg. aen. urn:cts:latinLit:phi0690.phi003:10.661>	Illum autem Aeneas absentem in praelia poscit;
<verg. aen. urn:cts:latinLit:phi0690.phi003:10.662>	obvia multa virum demittit corpora morti:
<verg. aen. urn:cts:latinLit:phi0690.phi003:10.663>	tum levis haud ultra latebras iam quaerit imago,
<verg. aen. urn:cts:latinLit:phi0690.phi003:10.664>	sed sublime volans nubi se immiscuit atrae.
<verg. aen. urn:cts:latinLit:phi0690.phi003:10.665>	Cum Turnum medio interea fert aequore turbo.
<verg. aen. urn:cts:latinLit:phi0690.phi003:10.666>	Respicit ignarus rerum ingratusque salutis
<verg. aen. urn:cts:latinLit:phi0690.phi003:10.667>	et duplicis cum voce manus ad sidera tendit:
<verg. aen. urn:cts:latinLit:phi0690.phi003:10.668>	"Omnipotens genitor, tanton me crimine dignum
<verg. aen. urn:cts:latinLit:phi0690.phi003:10.669>	duxisti et talis voluisti expendere poenas?
<verg. aen. urn:cts:latinLit:phi0690.phi003:10.670>	Quo feror? Unde abii? Quae me fuga quemve reducit?
<verg. aen. urn:cts:latinLit:phi0690.phi003:10.671>	Laurentisne iterum muros aut castra videbo?
<verg. aen. urn:cts:latinLit:phi0690.phi003:10.672>	Quid manus illa virum, qui me meaque arma secuti?
<verg. aen. urn:cts:latinLit:phi0690.phi003:10.673>	Quosne (nefas) omnis infanda in morte reliqui
<verg. aen. urn:cts:latinLit:phi0690.phi003:10.674>	et nunc palantis video gemitumque cadentum
<verg. aen. urn:cts:latinLit:phi0690.phi003:10.675>	accipio! Quid ago? Aut quae iam satis ima dehiscat
<verg. aen. urn:cts:latinLit:phi0690.phi003:10.676>	terra mihi? Vos O potius miserescite venti:
<verg. aen. urn:cts:latinLit:phi0690.phi003:10.677>	in rupes, in saxa, volens vos Turnus adoro
<verg. aen. urn:cts:latinLit:phi0690.phi003:10.678>	ferte ratem saevisque vadis immittite Syrtis,
<verg. aen. urn:cts:latinLit:phi0690.phi003:10.679>	quo neque me Rutuli nec conscia fama sequatur."
<verg. aen. urn:cts:latinLit:phi0690.phi003:10.680>	Haec memorans animo nunc huc, nunc fluctuat illuc,
<verg. aen. urn:cts:latinLit:phi0690.phi003:10.681>	an sese mucrone ob tantum dedecus amens
<verg. aen. urn:cts:latinLit:phi0690.phi003:10.682>	induat et crudum per costas exigat ensem,
<verg. aen. urn:cts:latinLit:phi0690.phi003:10.683>	fluctibus an iaciat mediis et litora nando
<verg. aen. urn:cts:latinLit:phi0690.phi003:10.684>	curva petat Teucrumque iterum se reddat in arma.
<verg. aen. urn:cts:latinLit:phi0690.phi003:10.685>	Ter conatus utramque viam, ter maxima Iuno
<verg. aen. urn:cts:latinLit:phi0690.phi003:10.686>	continuit iuvenemque animi miserata repressit.
<verg. aen. urn:cts:latinLit:phi0690.phi003:10.687>	Labitur alta secans fluctuque aestuque secundo
<verg. aen. urn:cts:latinLit:phi0690.phi003:10.688>	et patris antiquam Dauni defertur ad urbem.
<verg. aen. urn:cts:latinLit:phi0690.phi003:10.689>	At Iovis interea monitis Mezentius ardens
<verg. aen. urn:cts:latinLit:phi0690.phi003:10.690>	succedit pugnae Teucrosque invadit ovantis.
<verg. aen. urn:cts:latinLit:phi0690.phi003:10.691>	Concurrunt Tyrrhenae acies atque omnibus uni,
<verg. aen. urn:cts:latinLit:phi0690.phi003:10.692>	uni odiisque viro telisque frequentibus instant.
<verg. aen. urn:cts:latinLit:phi0690.phi003:10.693>	Ille velut rupes, vastum quae prodit in aequor,
<verg. aen. urn:cts:latinLit:phi0690.phi003:10.694>	obvia ventorum furiis expostaque ponto,
<verg. aen. urn:cts:latinLit:phi0690.phi003:10.695>	vim cunctam atque minas perfert caelique marisque,
<verg. aen. urn:cts:latinLit:phi0690.phi003:10.696>	ipsa immota manens, prolem Dolichaonis Hebrum
<verg. aen. urn:cts:latinLit:phi0690.phi003:10.697>	sternit humi, cum quo Latagum Palmumque fugacem,
<verg. aen. urn:cts:latinLit:phi0690.phi003:10.698>	sed Latagum saxo atque ingenti fragmine montis
<verg. aen. urn:cts:latinLit:phi0690.phi003:10.699>	occupat os faciemque adversam, poplite Palmum
<verg. aen. urn:cts:latinLit:phi0690.phi003:10.700>	succiso volvi segnem sinit, armaque Lauso
<verg. aen. urn:cts:latinLit:phi0690.phi003:10.701>	donat habere umeris et vertice figere cristas.
<verg. aen. urn:cts:latinLit:phi0690.phi003:10.702>	Nec non Euanthen Phrygium Paridisque Mimanta
<verg. aen. urn:cts:latinLit:phi0690.phi003:10.703>	aequalem comitemque, una quem nocte Theano
<verg. aen. urn:cts:latinLit:phi0690.phi003:10.704>	in lucem genitori Amyco dedit et face praegnans
<verg. aen. urn:cts:latinLit:phi0690.phi003:10.705>	Cisseis regina Parin creat: urbe paterna
<verg. aen. urn:cts:latinLit:phi0690.phi003:10.706>	occubat, ignarum Laurens habet ora Mimanta.
<verg. aen. urn:cts:latinLit:phi0690.phi003:10.707>	Ac velut ille canum morsu de montibus altis
<verg. aen. urn:cts:latinLit:phi0690.phi003:10.708>	actus aper, multos Vesulus quem pinifer annos
<verg. aen. urn:cts:latinLit:phi0690.phi003:10.709>	defendit multosve palus Laurentia, silva
<verg. aen. urn:cts:latinLit:phi0690.phi003:10.710>	pastus harundinea, postquam inter retia ventum est,
<verg. aen. urn:cts:latinLit:phi0690.phi003:10.711>	substitit infremuitque ferox et inhorruit armos,
<verg. aen. urn:cts:latinLit:phi0690.phi003:10.712>	nec cuiquam irasci propiusque accedere virtus,
<verg. aen. urn:cts:latinLit:phi0690.phi003:10.713>	sed iaculis tutisque procul clamoribus instant;
<verg. aen. urn:cts:latinLit:phi0690.phi003:10.714>	haud aliter, iustae quibus est Mezentius irae,
<verg. aen. urn:cts:latinLit:phi0690.phi003:10.715>	non ulli est animus stricto concurrere ferro;
<verg. aen. urn:cts:latinLit:phi0690.phi003:10.716>	missilibus longe et vasto clamore lacessunt:
<verg. aen. urn:cts:latinLit:phi0690.phi003:10.717>	ille autem impavidus partis cunctatur in omnis,
<verg. aen. urn:cts:latinLit:phi0690.phi003:10.718>	dentibus infrendens, et tergo decutit hastas.
<verg. aen. urn:cts:latinLit:phi0690.phi003:10.719>	Venerat antiquis Corythi de finibus Acron,
<verg. aen. urn:cts:latinLit:phi0690.phi003:10.720>	Graius homo, infectos linquens profugus hymenaeos.
<verg. aen. urn:cts:latinLit:phi0690.phi003:10.721>	Hunc ubi miscentem longe media agmina vidit,
<verg. aen. urn:cts:latinLit:phi0690.phi003:10.722>	purpureum pennis et pactae coniugis ostro:
<verg. aen. urn:cts:latinLit:phi0690.phi003:10.723>	impastus stabula alta leo ceu saepe peragrans,
<verg. aen. urn:cts:latinLit:phi0690.phi003:10.724>	suadet enim vesana fames, si forte fugacem
<verg. aen. urn:cts:latinLit:phi0690.phi003:10.725>	conspexit capream aut surgentem in cornua cervum,
<verg. aen. urn:cts:latinLit:phi0690.phi003:10.726>	gaudet, hians immane, comasque arrexit et haeret
<verg. aen. urn:cts:latinLit:phi0690.phi003:10.727>	visceribus super accumbens, lavit inproba taeter
<verg. aen. urn:cts:latinLit:phi0690.phi003:10.728>	ora cruor,
<verg. aen. urn:cts:latinLit:phi0690.phi003:10.729>	sic ruit in densos alacer Mezentius hostis.
<verg. aen. urn:cts:latinLit:phi0690.phi003:10.730>	Sternitur infelix Acron et calcibus atram
<verg. aen. urn:cts:latinLit:phi0690.phi003:10.731>	tundit humum expirans infractaque tela cruentat.
<verg. aen. urn:cts:latinLit:phi0690.phi003:10.732>	Atque idem fugientem haud est dignatus Oroden
<verg. aen. urn:cts:latinLit:phi0690.phi003:10.733>	sternere nec iacta caecum dare cuspide volnus:
<verg. aen. urn:cts:latinLit:phi0690.phi003:10.734>	obvius adversoque occurrit seque viro vir
<verg. aen. urn:cts:latinLit:phi0690.phi003:10.735>	contulit, haud furto melior, sed fortibus armis.
<verg. aen. urn:cts:latinLit:phi0690.phi003:10.736>	Tum super abiectum posito pede nixus et hasta:
<verg. aen. urn:cts:latinLit:phi0690.phi003:10.737>	"Pars belli haud temnenda, viri, iacet altus Orodes."
<verg. aen. urn:cts:latinLit:phi0690.phi003:10.738>	Conclamant socii laetum paeana secuti.
<verg. aen. urn:cts:latinLit:phi0690.phi003:10.739>	Ille autem exspirans: "Non me, quicumque es, inulto,
<verg. aen. urn:cts:latinLit:phi0690.phi003:10.740>	victor, nec longum laetabere: te quoque fata
<verg. aen. urn:cts:latinLit:phi0690.phi003:10.741>	prospectant paria atque eadem mox arva tenebis."
<verg. aen. urn:cts:latinLit:phi0690.phi003:10.742>	Ad quae subridens mixta Mezentius ira:
<verg. aen. urn:cts:latinLit:phi0690.phi003:10.743>	"Nunc morere. Ast de me divom pater atque hominum rex
<verg. aen. urn:cts:latinLit:phi0690.phi003:10.744>	viderit." Hoc dicens eduxit corpore telum:
<verg. aen. urn:cts:latinLit:phi0690.phi003:10.745>	olli dura quies oculos et ferreus urget
<verg. aen. urn:cts:latinLit:phi0690.phi003:10.746>	somnus, in aeternam clauduntur lumina noctem.
<verg. aen. urn:cts:latinLit:phi0690.phi003:10.747>	Caedicus Alcathoum obtruncat, Sacrator Hydaspen
<verg. aen. urn:cts:latinLit:phi0690.phi003:10.748>	Partheniumque Rapo et praedurum viribus Orsen,
<verg. aen. urn:cts:latinLit:phi0690.phi003:10.749>	Messapus Croniumque Lycaoniumque Erichaeten,
<verg. aen. urn:cts:latinLit:phi0690.phi003:10.750>	illum infrenis equi lapsu tellure iacentem,
<verg. aen. urn:cts:latinLit:phi0690.phi003:10.751>	hunc peditem. Pedes et Lycius processerat Agis,
<verg. aen. urn:cts:latinLit:phi0690.phi003:10.752>	quem tamen haud expers Valerus virtutis avitae
<verg. aen. urn:cts:latinLit:phi0690.phi003:10.753>	deicit; at Thronium Salius Saliumque Nealces
<verg. aen. urn:cts:latinLit:phi0690.phi003:10.754>	insidiis, iaculo et longe fallente sagitta.
<verg. aen. urn:cts:latinLit:phi0690.phi003:10.755>	Iam gravis aequabat luctus et mutua Mavors
<verg. aen. urn:cts:latinLit:phi0690.phi003:10.756>	funera: caedebant pariter pariterque ruebant
<verg. aen. urn:cts:latinLit:phi0690.phi003:10.757>	victores victique, neque his fuga nota neque illis.
<verg. aen. urn:cts:latinLit:phi0690.phi003:10.758>	Di Iovis in tectis iram miserantur inanem
<verg. aen. urn:cts:latinLit:phi0690.phi003:10.759>	amborum et tantos mortalibus esse labores:
<verg. aen. urn:cts:latinLit:phi0690.phi003:10.760>	hinc Venus, hinc contra spectat Saturnia Iuno,
<verg. aen. urn:cts:latinLit:phi0690.phi003:10.761>	pallida Tisiphone media inter milia saevit.
<verg. aen. urn:cts:latinLit:phi0690.phi003:10.762>	At vero ingentem quatiens Mezentius hastam
<verg. aen. urn:cts:latinLit:phi0690.phi003:10.763>	turbidus ingreditur campo. Quam magnus Orion,
<verg. aen. urn:cts:latinLit:phi0690.phi003:10.764>	cum pedes incedit medii per maxima Nerei
<verg. aen. urn:cts:latinLit:phi0690.phi003:10.765>	stagna viam scindens, umero supereminet undas
<verg. aen. urn:cts:latinLit:phi0690.phi003:10.766>	aut summis referens annosam montibus ornum
<verg. aen. urn:cts:latinLit:phi0690.phi003:10.767>	ingrediturque solo et caput inter nubila condit:
<verg. aen. urn:cts:latinLit:phi0690.phi003:10.768>	talis se vastis infert Mezentius armis.
<verg. aen. urn:cts:latinLit:phi0690.phi003:10.769>	Huic contra Aeneas, speculatus in agmine longo,
<verg. aen. urn:cts:latinLit:phi0690.phi003:10.770>	obvius ire parat. Manet imperterritus ille,
<verg. aen. urn:cts:latinLit:phi0690.phi003:10.771>	hostem magnanimum opperiens, et mole sua stat;
<verg. aen. urn:cts:latinLit:phi0690.phi003:10.772>	atque oculis spatium emensus, quantum satis hastae:
<verg. aen. urn:cts:latinLit:phi0690.phi003:10.773>	"Dextra mihi deus et telum, quod missile libro,
<verg. aen. urn:cts:latinLit:phi0690.phi003:10.774>	nunc adsint! Voveo praedonis corpore raptis
<verg. aen. urn:cts:latinLit:phi0690.phi003:10.775>	indutum spoliis ipsum te, Lause, tropaeum
<verg. aen. urn:cts:latinLit:phi0690.phi003:10.776>	Aeneae." Dixit stridentemque eminus hastam
<verg. aen. urn:cts:latinLit:phi0690.phi003:10.777>	iecit; at illa volans clipeo est excussa proculque
<verg. aen. urn:cts:latinLit:phi0690.phi003:10.778>	egregium Antoren latus inter et ilia figit,
<verg. aen. urn:cts:latinLit:phi0690.phi003:10.779>	Herculis Antoren comitem, qui missus ab Argis
<verg. aen. urn:cts:latinLit:phi0690.phi003:10.780>	haeserat Euandro atque Itala consederat urbe.
<verg. aen. urn:cts:latinLit:phi0690.phi003:10.781>	Sternitur infelix alieno volnere caelumque
<verg. aen. urn:cts:latinLit:phi0690.phi003:10.782>	aspicit et dulcis moriens reminiscitur Argos
<verg. aen. urn:cts:latinLit:phi0690.phi003:10.783>	tum pius Aeneas hastam iacit: illa per orbem
<verg. aen. urn:cts:latinLit:phi0690.phi003:10.784>	aere cavum triplici, per linea terga tribusque
<verg. aen. urn:cts:latinLit:phi0690.phi003:10.785>	transit intextum tauris opus imaque sedit
<verg. aen. urn:cts:latinLit:phi0690.phi003:10.786>	inguine, sed viris haud pertulit. Ocius ensem
<verg. aen. urn:cts:latinLit:phi0690.phi003:10.787>	Aeneas, viso Tyrrheni sanguine laetus,
<verg. aen. urn:cts:latinLit:phi0690.phi003:10.788>	eripit a femine et trepidanti fervidus instat.
<verg. aen. urn:cts:latinLit:phi0690.phi003:10.789>	Ingemuit cari graviter genitoris amore,
<verg. aen. urn:cts:latinLit:phi0690.phi003:10.790>	ut vidit, Lausus, lacrimaeque per ora volutae.
<verg. aen. urn:cts:latinLit:phi0690.phi003:10.791>	Hic mortis durae casum tuaque optima facta,
<verg. aen. urn:cts:latinLit:phi0690.phi003:10.792>	siqua fidem tanto est operi latura vetustas,
<verg. aen. urn:cts:latinLit:phi0690.phi003:10.793>	non equidem nec te, iuvenis memorande, silebo.
<verg. aen. urn:cts:latinLit:phi0690.phi003:10.794>	Ille pedem referens et inutilis inque ligatus
<verg. aen. urn:cts:latinLit:phi0690.phi003:10.795>	cedebat clipeoque inimicum hastile trahebat:
<verg. aen. urn:cts:latinLit:phi0690.phi003:10.796>	prorupit iuvenis seseque immiscuit armis
<verg. aen. urn:cts:latinLit:phi0690.phi003:10.797>	iamque adsurgentis dextra plagamque ferentis
<verg. aen. urn:cts:latinLit:phi0690.phi003:10.798>	Aeneae subiit mucronem ipsumque morando
<verg. aen. urn:cts:latinLit:phi0690.phi003:10.799>	sustinuit.  Socii magno clamore sequuntur,
<verg. aen. urn:cts:latinLit:phi0690.phi003:10.800>	dum genitor nati parma protectus abiret,
<verg. aen. urn:cts:latinLit:phi0690.phi003:10.801>	telaque coniciunt proturbantque eminus hostem
<verg. aen. urn:cts:latinLit:phi0690.phi003:10.802>	missilibus. Furit Aeneas tectusque tenet se.
<verg. aen. urn:cts:latinLit:phi0690.phi003:10.803>	Ac velut effusa siquando grandine nimbi
<verg. aen. urn:cts:latinLit:phi0690.phi003:10.804>	praecipitant, omnis campis diffugit arator
<verg. aen. urn:cts:latinLit:phi0690.phi003:10.805>	omnis et agricola et tuta latet arce viator,
<verg. aen. urn:cts:latinLit:phi0690.phi003:10.806>	aut amnis ripis aut alti fornice saxi,
<verg. aen. urn:cts:latinLit:phi0690.phi003:10.807>	dum pluit in terris, ut possint sole reducto
<verg. aen. urn:cts:latinLit:phi0690.phi003:10.808>	exercere diem: sic obrutus undique telis
<verg. aen. urn:cts:latinLit:phi0690.phi003:10.809>	Aeneas nubem belli, dum detonet omnis,
<verg. aen. urn:cts:latinLit:phi0690.phi003:10.810>	sustinet et Lausum increpitat Lausoque minatur:
<verg. aen. urn:cts:latinLit:phi0690.phi003:10.811>	"Quo moriture ruis maioraque viribus audes?
<verg. aen. urn:cts:latinLit:phi0690.phi003:10.812>	Fallit te incautum pietas tua." Nec minus ille
<verg. aen. urn:cts:latinLit:phi0690.phi003:10.813>	exsultat demens; saevae iamque altius irae
<verg. aen. urn:cts:latinLit:phi0690.phi003:10.814>	Dardanio surgunt ductori, extremaque Lauso
<verg. aen. urn:cts:latinLit:phi0690.phi003:10.815>	Parcae fila legunt: validum namque exigit ensem
<verg. aen. urn:cts:latinLit:phi0690.phi003:10.816>	per medium Aeneas iuvenem totumque recondit.
<verg. aen. urn:cts:latinLit:phi0690.phi003:10.817>	Transiit et parmam mucro, levia arma minacis,
<verg. aen. urn:cts:latinLit:phi0690.phi003:10.818>	et tunicam, molli mater quam neverat auro,
<verg. aen. urn:cts:latinLit:phi0690.phi003:10.819>	implevitque sinum sanguis; tum vita per auras
<verg. aen. urn:cts:latinLit:phi0690.phi003:10.820>	concessit maesta ad manis corpusque reliquit.
<verg. aen. urn:cts:latinLit:phi0690.phi003:10.821>	At vero ut voltum vidit morientis et ora,
<verg. aen. urn:cts:latinLit:phi0690.phi003:10.822>	ora modis Anchisiades pallentia miris,
<verg. aen. urn:cts:latinLit:phi0690.phi003:10.823>	ingemuit miserans graviter dextramque tetendit,
<verg. aen. urn:cts:latinLit:phi0690.phi003:10.824>	et mentem patriae subiit pietatis imago.
<verg. aen. urn:cts:latinLit:phi0690.phi003:10.825>	"Quid tibi nunc, miserande puer, pro laudibus istis,
<verg. aen. urn:cts:latinLit:phi0690.phi003:10.826>	quid pius Aeneas tanta dabit indole dignum?
<verg. aen. urn:cts:latinLit:phi0690.phi003:10.827>	Arma, quibus laetatus, habe tua, teque parentum
<verg. aen. urn:cts:latinLit:phi0690.phi003:10.828>	manibus et cineri, siqua est ea cura, remitto.
<verg. aen. urn:cts:latinLit:phi0690.phi003:10.829>	Hoc tamen infelix miseram solabere mortem:
<verg. aen. urn:cts:latinLit:phi0690.phi003:10.830>	Aeneae magni dextra cadis." Increpat ultro
<verg. aen. urn:cts:latinLit:phi0690.phi003:10.831>	cunctantis socios et terra sublevat ipsum,
<verg. aen. urn:cts:latinLit:phi0690.phi003:10.832>	sanguine turpantem comptos de more capillos.
<verg. aen. urn:cts:latinLit:phi0690.phi003:10.833>	Interea genitor Tiberini ad fluminis undam
<verg. aen. urn:cts:latinLit:phi0690.phi003:10.834>	volnera siccabat lymphis corpusque levabat
<verg. aen. urn:cts:latinLit:phi0690.phi003:10.835>	arboris adclinis trunco. Procul aerea ramis
<verg. aen. urn:cts:latinLit:phi0690.phi003:10.836>	dependet galea et prato gravia arma quiescunt.
<verg. aen. urn:cts:latinLit:phi0690.phi003:10.837>	Stant lecti circum iuvenes: ipse aeger anhelans
<verg. aen. urn:cts:latinLit:phi0690.phi003:10.838>	colla fovet, fusus propexam in pectore barbam;
<verg. aen. urn:cts:latinLit:phi0690.phi003:10.839>	multa super Lauso rogitat multumque remittit
<verg. aen. urn:cts:latinLit:phi0690.phi003:10.840>	qui revocent maestique ferant mandata parentis.
<verg. aen. urn:cts:latinLit:phi0690.phi003:10.841>	At Lausum socii exanimem super arma ferebant
<verg. aen. urn:cts:latinLit:phi0690.phi003:10.842>	flentes, ingentem atque ingenti volnere victum.
<verg. aen. urn:cts:latinLit:phi0690.phi003:10.843>	Agnovit longe gemitum praesaga mali mens:
<verg. aen. urn:cts:latinLit:phi0690.phi003:10.844>	canitiem multo deformat pulvere et ambas
<verg. aen. urn:cts:latinLit:phi0690.phi003:10.845>	ad caelum tendit palmas et corpore inhaeret.
<verg. aen. urn:cts:latinLit:phi0690.phi003:10.846>	"Tantane me tenuit vivendi, nate, voluptas,
<verg. aen. urn:cts:latinLit:phi0690.phi003:10.847>	ut pro me hostili paterer succedere dextrae,
<verg. aen. urn:cts:latinLit:phi0690.phi003:10.848>	quem genui? Tuane haec genitor per volnera servor,
<verg. aen. urn:cts:latinLit:phi0690.phi003:10.849>	morte tua vivens? Heu, nunc misero mihi demum
<verg. aen. urn:cts:latinLit:phi0690.phi003:10.850>	exitium infelix, nunc alte volnus adactum!
<verg. aen. urn:cts:latinLit:phi0690.phi003:10.851>	Idem ego, nate, tuum maculavi crimine nomen,
<verg. aen. urn:cts:latinLit:phi0690.phi003:10.852>	pulsus ob invidiam solio sceptrisque paternis.
<verg. aen. urn:cts:latinLit:phi0690.phi003:10.853>	Debueram patriae poenas odiisque meorum:
<verg. aen. urn:cts:latinLit:phi0690.phi003:10.854>	omnis per mortis animam sontem ipse dedissem!
<verg. aen. urn:cts:latinLit:phi0690.phi003:10.855>	Nunc vivo neque adhuc homines lucemque relinquo.
<verg. aen. urn:cts:latinLit:phi0690.phi003:10.856>	Sed linquam." Simul hoc dicens attollit in aegrum
<verg. aen. urn:cts:latinLit:phi0690.phi003:10.857>	se femur et, quamvis dolor alto volnere tardet,
<verg. aen. urn:cts:latinLit:phi0690.phi003:10.858>	haud deiectus equum duci iubet. Hoc decus illi,
<verg. aen. urn:cts:latinLit:phi0690.phi003:10.859>	hoc solamen erat; bellis hoc victor abibat
<verg. aen. urn:cts:latinLit:phi0690.phi003:10.860>	omnibus. Adloquitur maerentem et talibus infit:
<verg. aen. urn:cts:latinLit:phi0690.phi003:10.861>	"Rhaebe, diu, res siqua diu mortalibus ulla est,
<verg. aen. urn:cts:latinLit:phi0690.phi003:10.862>	viximus. Aut hodie victor spolia illa cruenti
<verg. aen. urn:cts:latinLit:phi0690.phi003:10.863>	et caput Aeneae referes Lausique dolorum
<verg. aen. urn:cts:latinLit:phi0690.phi003:10.864>	ultor eris mecum aut, aperit si nulla viam vis,
<verg. aen. urn:cts:latinLit:phi0690.phi003:10.865>	occumbes pariter; neque enim, fortissime, credo,
<verg. aen. urn:cts:latinLit:phi0690.phi003:10.866>	iussa aliena pati et dominos dignabere Teucros."
<verg. aen. urn:cts:latinLit:phi0690.phi003:10.867>	Dixit et exceptus tergo consueta locavit
<verg. aen. urn:cts:latinLit:phi0690.phi003:10.868>	membra manusque ambas iaculis oneravit acutis,
<verg. aen. urn:cts:latinLit:phi0690.phi003:10.869>	aere caput fulgens cristaque hirsutus equina.
<verg. aen. urn:cts:latinLit:phi0690.phi003:10.870>	Sic cursum in medios rapidus dedit: aestuat ingens
<verg. aen. urn:cts:latinLit:phi0690.phi003:10.871>	uno in corde pudor mixtoque insania luctu,
<verg. aen. urn:cts:latinLit:phi0690.phi003:10.872>	[et furiis agitatus amor et conscia virtus.]
<verg. aen. urn:cts:latinLit:phi0690.phi003:10.873>	Atque hic Aenean magna ter voce vocavit.
<verg. aen. urn:cts:latinLit:phi0690.phi003:10.874>	Aeneas agnovit enim laetusque precatur:
<verg. aen. urn:cts:latinLit:phi0690.phi003:10.875>	"Sic pater ille deum faciat, sic altus Apollo,
<verg. aen. urn:cts:latinLit:phi0690.phi003:10.876>	incipias conferre manum."
<verg. aen. urn:cts:latinLit:phi0690.phi003:10.877>	Tantum effatus et infesta subit obvius hasta.
<verg. aen. urn:cts:latinLit:phi0690.phi003:10.878>	Ille autem: "Quid me erepto, saevissime, nato
<verg. aen. urn:cts:latinLit:phi0690.phi003:10.879>	terres? Haec via sola fuit, qua perdere posses.
<verg. aen. urn:cts:latinLit:phi0690.phi003:10.880>	Nec mortem horremus nec divom parcimus ulli.
<verg. aen. urn:cts:latinLit:phi0690.phi003:10.881>	Desine: nam venio moriturus et haec tibi porto
<verg. aen. urn:cts:latinLit:phi0690.phi003:10.882>	dona prius." Dixit telumque intorsit in hostem;
<verg. aen. urn:cts:latinLit:phi0690.phi003:10.883>	inde aliud super atque aliud figitque volatque
<verg. aen. urn:cts:latinLit:phi0690.phi003:10.884>	ingenti gyro, sed sustinet aureus umbo.
<verg. aen. urn:cts:latinLit:phi0690.phi003:10.885>	Ter circum adstantem laevos equitavit in orbes
<verg. aen. urn:cts:latinLit:phi0690.phi003:10.886>	tela manu iaciens, ter secum Trous heros
<verg. aen. urn:cts:latinLit:phi0690.phi003:10.887>	immanem aerato circumfert tegmine silvam.
<verg. aen. urn:cts:latinLit:phi0690.phi003:10.888>	Inde ubi tot traxisse moras, tot spicula taedet
<verg. aen. urn:cts:latinLit:phi0690.phi003:10.889>	vellere et urgetur pugna congressus iniqua,
<verg. aen. urn:cts:latinLit:phi0690.phi003:10.890>	multa movens animo iam tandem erumpit et inter
<verg. aen. urn:cts:latinLit:phi0690.phi003:10.891>	bellatoris equi cava tempora conicit hastam.
<verg. aen. urn:cts:latinLit:phi0690.phi003:10.892>	Tollit se arrectum quadrupes et calcibus auras
<verg. aen. urn:cts:latinLit:phi0690.phi003:10.893>	verberat effusumque equitem super ipse secutus
<verg. aen. urn:cts:latinLit:phi0690.phi003:10.894>	implicat eiectoque incumbit cernuus armo.
<verg. aen. urn:cts:latinLit:phi0690.phi003:10.895>	Clamore incendunt caelum Troesque Latinique.
<verg. aen. urn:cts:latinLit:phi0690.phi003:10.896>	Advolat Aeneas vaginaque eripit ensem
<verg. aen. urn:cts:latinLit:phi0690.phi003:10.897>	et super haec: "Ubi nunc Mezentius acer et illa
<verg. aen. urn:cts:latinLit:phi0690.phi003:10.898>	effera vis animi? "Contra Tyrrhenus, ut auras
<verg. aen. urn:cts:latinLit:phi0690.phi003:10.899>	suspiciens hausit caelum mentemque recepit:
<verg. aen. urn:cts:latinLit:phi0690.phi003:10.900>	"Hostis amare, quid increpitas mortemque minaris?
<verg. aen. urn:cts:latinLit:phi0690.phi003:10.901>	Nullum in caede nefas, nec sic ad proelia veni,
<verg. aen. urn:cts:latinLit:phi0690.phi003:10.902>	nec tecum meus haec pepigit mihi foedera Lausus.
<verg. aen. urn:cts:latinLit:phi0690.phi003:10.903>	Unum hoc per siqua est victis venia hostibus oro:
<verg. aen. urn:cts:latinLit:phi0690.phi003:10.904>	corpus humo patiare tegi. Scio acerba meorum
<verg. aen. urn:cts:latinLit:phi0690.phi003:10.905>	circumstare odia: hunc, oro, defende furorem
<verg. aen. urn:cts:latinLit:phi0690.phi003:10.906>	et me consortem nati concede sepulchro."
<verg. aen. urn:cts:latinLit:phi0690.phi003:10.907>	Haec loquitur iuguloque haud inscius accipit ensem
<verg. aen. urn:cts:latinLit:phi0690.phi003:10.908>	undantique animam diffundit in arva cruore.

<verg. aen. urn:cts:latinLit:phi0690.phi003:11.1>	Oceanum interea surgens Aurora reliquit:
<verg. aen. urn:cts:latinLit:phi0690.phi003:11.2>	Aeneas, quamquam et sociis dare tempus humandis
<verg. aen. urn:cts:latinLit:phi0690.phi003:11.3>	praecipitant curae turbataque funere mens est,
<verg. aen. urn:cts:latinLit:phi0690.phi003:11.4>	vota deum primo victor solvebat Eoo.
<verg. aen. urn:cts:latinLit:phi0690.phi003:11.5>	Ingentem quercum decisis undique ramis
<verg. aen. urn:cts:latinLit:phi0690.phi003:11.6>	constituit tumulo fulgentiaque induit arma,
<verg. aen. urn:cts:latinLit:phi0690.phi003:11.7>	Mezenti ducis exuvias, tibi, magne, tropaeum,
<verg. aen. urn:cts:latinLit:phi0690.phi003:11.8>	bellipotens: aptat rorantis sanguine cristas
<verg. aen. urn:cts:latinLit:phi0690.phi003:11.9>	telaque trunca viri et bis sex thoraca petitum
<verg. aen. urn:cts:latinLit:phi0690.phi003:11.10>	perfossumque locis clipeumque ex aere sinistrae
<verg. aen. urn:cts:latinLit:phi0690.phi003:11.11>	subligat atque ensem collo suspendit eburnum.
<verg. aen. urn:cts:latinLit:phi0690.phi003:11.12>	Tum socios, namque omnis eum stipata tegebat
<verg. aen. urn:cts:latinLit:phi0690.phi003:11.13>	turba ducum, sic incipiens hortatur ovantis:
<verg. aen. urn:cts:latinLit:phi0690.phi003:11.14>	"Maxima res effecta, viri; timor omnis abesto,
<verg. aen. urn:cts:latinLit:phi0690.phi003:11.15>	quod superest: haec sunt spolia et de rege superbo
<verg. aen. urn:cts:latinLit:phi0690.phi003:11.16>	primitiae, manibusque meis Mezentius hic est.
<verg. aen. urn:cts:latinLit:phi0690.phi003:11.17>	Nunc iter ad regem nobis murosque Latinos.
<verg. aen. urn:cts:latinLit:phi0690.phi003:11.18>	Arma parate animis et spe praesumite bellum,
<verg. aen. urn:cts:latinLit:phi0690.phi003:11.19>	nequa mora ignaros, ubi primum vellere signa
<verg. aen. urn:cts:latinLit:phi0690.phi003:11.20>	adnuerint superi pubemque educere castris,
<verg. aen. urn:cts:latinLit:phi0690.phi003:11.21>	impediat segnisve metu sententia tardet.
<verg. aen. urn:cts:latinLit:phi0690.phi003:11.22>	Interea socios inhumataque corpora terrae
<verg. aen. urn:cts:latinLit:phi0690.phi003:11.23>	mandemus, qui solus honos Acheronte sub imo est.
<verg. aen. urn:cts:latinLit:phi0690.phi003:11.24>	Ite," ait, "egregias animas, quae sanguine nobis
<verg. aen. urn:cts:latinLit:phi0690.phi003:11.25>	hanc patriam peperere suo, decorate supremis
<verg. aen. urn:cts:latinLit:phi0690.phi003:11.26>	muneribus, maestamque Evandri primus ad urbem
<verg. aen. urn:cts:latinLit:phi0690.phi003:11.27>	mittatur Pallas, quem non virtutis egentem
<verg. aen. urn:cts:latinLit:phi0690.phi003:11.28>	abstulit atra dies et funere mersit acerbo."
<verg. aen. urn:cts:latinLit:phi0690.phi003:11.29>	Sic ait inlacrimans recipitque ad limina gressum,
<verg. aen. urn:cts:latinLit:phi0690.phi003:11.30>	corpus ubi exanimi positum Pallantis Acoetes
<verg. aen. urn:cts:latinLit:phi0690.phi003:11.31>	servabat senior, qui Parrhasio Evandro
<verg. aen. urn:cts:latinLit:phi0690.phi003:11.32>	armiger ante fuit, sed non felicibus aeque
<verg. aen. urn:cts:latinLit:phi0690.phi003:11.33>	tum comes auspiciis caro datus ibat alumno.
<verg. aen. urn:cts:latinLit:phi0690.phi003:11.34>	Circum omnis famulumque manus Troianaque turba
<verg. aen. urn:cts:latinLit:phi0690.phi003:11.35>	et maestum Iliades crinem de more solutae.
<verg. aen. urn:cts:latinLit:phi0690.phi003:11.36>	Ut vero Aeneas foribus sese intulit altis,
<verg. aen. urn:cts:latinLit:phi0690.phi003:11.37>	ingentem gemitum tunsis ad sidera tollunt
<verg. aen. urn:cts:latinLit:phi0690.phi003:11.38>	pectoribus, maestoque immugit regia luctu.
<verg. aen. urn:cts:latinLit:phi0690.phi003:11.39>	Ipse caput nivei fultum Pallantis et ora
<verg. aen. urn:cts:latinLit:phi0690.phi003:11.40>	ut vidit levique patens in pectore vulnus
<verg. aen. urn:cts:latinLit:phi0690.phi003:11.41>	cuspidis Ausoniae, lacrimis ita fatur obortis.
<verg. aen. urn:cts:latinLit:phi0690.phi003:11.42>	"Tene," inquit, "miserande puer, cum laeta veniret,
<verg. aen. urn:cts:latinLit:phi0690.phi003:11.43>	invidit Fortuna mihi, ne regna videres
<verg. aen. urn:cts:latinLit:phi0690.phi003:11.44>	nostra neque ad sedes victor veherere paternas?
<verg. aen. urn:cts:latinLit:phi0690.phi003:11.45>	Non haec Evandro de te promissa parenti
<verg. aen. urn:cts:latinLit:phi0690.phi003:11.46>	discedens dederam, cum me complexus euntem
<verg. aen. urn:cts:latinLit:phi0690.phi003:11.47>	mitteret in magnum imperium metuensque moneret
<verg. aen. urn:cts:latinLit:phi0690.phi003:11.48>	acris esse viros, cum dura proelia gente.
<verg. aen. urn:cts:latinLit:phi0690.phi003:11.49>	Et nunc ille quidem spe multum captus inani
<verg. aen. urn:cts:latinLit:phi0690.phi003:11.50>	fors et vota facit cumulatque altaria donis:
<verg. aen. urn:cts:latinLit:phi0690.phi003:11.51>	nos iuvenem exanimum et nil iam caelestibus ullis
<verg. aen. urn:cts:latinLit:phi0690.phi003:11.52>	debentem vano maesti comitamur honore.
<verg. aen. urn:cts:latinLit:phi0690.phi003:11.53>	Infelix, nati funus crudele videbis!
<verg. aen. urn:cts:latinLit:phi0690.phi003:11.54>	Hi nostri reditus expectatique triumphi!
<verg. aen. urn:cts:latinLit:phi0690.phi003:11.55>	Haec mea magna fides! At non, Evandre, pudendis
<verg. aen. urn:cts:latinLit:phi0690.phi003:11.56>	vulneribus pulsum adspicies nec sospite dirum
<verg. aen. urn:cts:latinLit:phi0690.phi003:11.57>	optabis nato funus pater. Ei mihi, quantum
<verg. aen. urn:cts:latinLit:phi0690.phi003:11.58>	praesidium Ausonia et quantum tu perdis, Iule!"
<verg. aen. urn:cts:latinLit:phi0690.phi003:11.59>	Haec ubi deflevit, tolli miserabile corpus
<verg. aen. urn:cts:latinLit:phi0690.phi003:11.60>	imperat et toto lectos ex agmine mittit
<verg. aen. urn:cts:latinLit:phi0690.phi003:11.61>	mille viros, qui supremum comitentur honorem
<verg. aen. urn:cts:latinLit:phi0690.phi003:11.62>	intersintque patris lacrimis, solacia luctus
<verg. aen. urn:cts:latinLit:phi0690.phi003:11.63>	exigua ingentis, misero sed debita patri.
<verg. aen. urn:cts:latinLit:phi0690.phi003:11.64>	Haud segnes alii crates et molle feretrum
<verg. aen. urn:cts:latinLit:phi0690.phi003:11.65>	arbuteis texunt virgis et vimine querno
<verg. aen. urn:cts:latinLit:phi0690.phi003:11.66>	exstructosque toros obtentu frondis inumbrant.
<verg. aen. urn:cts:latinLit:phi0690.phi003:11.67>	Hic iuvenem agresti sublimem stramine ponunt,
<verg. aen. urn:cts:latinLit:phi0690.phi003:11.68>	qualem virgineo demessum pollice florem
<verg. aen. urn:cts:latinLit:phi0690.phi003:11.69>	seu mollis violae seu languentis hyacinthi,
<verg. aen. urn:cts:latinLit:phi0690.phi003:11.70>	cui neque fulgor adhuc necdum sua forma recessit:
<verg. aen. urn:cts:latinLit:phi0690.phi003:11.71>	non iam mater alit tellus viresque ministrat.
<verg. aen. urn:cts:latinLit:phi0690.phi003:11.72>	Tum geminas vestes auroque ostroque rigentis
<verg. aen. urn:cts:latinLit:phi0690.phi003:11.73>	extulit Aeneas, quas illi laeta laborum
<verg. aen. urn:cts:latinLit:phi0690.phi003:11.74>	ipsa suis quondam manibus Sidonia Dido
<verg. aen. urn:cts:latinLit:phi0690.phi003:11.75>	fecerat et tenui telas discreverat auro.
<verg. aen. urn:cts:latinLit:phi0690.phi003:11.76>	Harum unam iuveni supremum maestus honorem
<verg. aen. urn:cts:latinLit:phi0690.phi003:11.77>	induit arsurasque comas obnubit amictu,
<verg. aen. urn:cts:latinLit:phi0690.phi003:11.78>	multaque praeterea Laurentis praemia pugnae
<verg. aen. urn:cts:latinLit:phi0690.phi003:11.79>	aggerat et longo praedam iubet ordine duci.
<verg. aen. urn:cts:latinLit:phi0690.phi003:11.80>	Addit equos et tela, quibus spoliaverat hostem.
<verg. aen. urn:cts:latinLit:phi0690.phi003:11.81>	Vinxerat et post terga manus, quos mitteret umbris
<verg. aen. urn:cts:latinLit:phi0690.phi003:11.82>	inferias, caeso sparsuros sanguine flammas,
<verg. aen. urn:cts:latinLit:phi0690.phi003:11.83>	indutosque iubet truncos hostilibus armis
<verg. aen. urn:cts:latinLit:phi0690.phi003:11.84>	ipsos ferre duces inimicaque nomina figi.
<verg. aen. urn:cts:latinLit:phi0690.phi003:11.85>	Ducitur infelix aevo confectus Acoetes:
<verg. aen. urn:cts:latinLit:phi0690.phi003:11.86>	pectora nunc foedans pugnis, nunc unguibus ora
<verg. aen. urn:cts:latinLit:phi0690.phi003:11.87>	sternitur et toto proiectus corpore terrae.~.~.
<verg. aen. urn:cts:latinLit:phi0690.phi003:11.88>	Ducunt et Rutulo perfusos sanguine currus.
<verg. aen. urn:cts:latinLit:phi0690.phi003:11.89>	Post bellator equus positis insignibus Aethon
<verg. aen. urn:cts:latinLit:phi0690.phi003:11.90>	it lacrimans guttisque umectat grandibus ora.
<verg. aen. urn:cts:latinLit:phi0690.phi003:11.91>	Hastam alii galeamque ferunt, nam cetera Turnus
<verg. aen. urn:cts:latinLit:phi0690.phi003:11.92>	victor habet. Tum maesta phalanx Teucrique sequuntur
<verg. aen. urn:cts:latinLit:phi0690.phi003:11.93>	Tyrrhenique omnes et versis Arcades armis.
<verg. aen. urn:cts:latinLit:phi0690.phi003:11.94>	Postquam omnis longe comitum praecesserat ordo,
<verg. aen. urn:cts:latinLit:phi0690.phi003:11.95>	substitit Aeneas gemituque haec addidit alto:
<verg. aen. urn:cts:latinLit:phi0690.phi003:11.96>	"Nos alias hinc ad lacrimas eadem horrida belli
<verg. aen. urn:cts:latinLit:phi0690.phi003:11.97>	fata vocant: salve aeternum mihi, maxime Palla,
<verg. aen. urn:cts:latinLit:phi0690.phi003:11.98>	aeternumque vale." Nec plura effatus ad altos
<verg. aen. urn:cts:latinLit:phi0690.phi003:11.99>	tendebat muros gressumque in castra ferebat.
<verg. aen. urn:cts:latinLit:phi0690.phi003:11.100>	Iamque oratores aderant ex urbe Latina,
<verg. aen. urn:cts:latinLit:phi0690.phi003:11.101>	velati ramis oleae veniamque rogantes:
<verg. aen. urn:cts:latinLit:phi0690.phi003:11.102>	corpora, per campos ferro quae fusa iacebant,
<verg. aen. urn:cts:latinLit:phi0690.phi003:11.103>	redderet ac tumulo sineret succedere terrae;
<verg. aen. urn:cts:latinLit:phi0690.phi003:11.104>	nullum cum victis certamen et aethere cassis;
<verg. aen. urn:cts:latinLit:phi0690.phi003:11.105>	parceret hospitibus quondam socerisque vocatis.
<verg. aen. urn:cts:latinLit:phi0690.phi003:11.106>	Quos bonus Aeneas haud aspernanda precantis
<verg. aen. urn:cts:latinLit:phi0690.phi003:11.107>	prosequitur venia et verbis haec insuper addit:
<verg. aen. urn:cts:latinLit:phi0690.phi003:11.108>	"Quaenam vos tanto fortuna indigna, Latini,
<verg. aen. urn:cts:latinLit:phi0690.phi003:11.109>	implicuit bello, qui nos fugiatis amicos?
<verg. aen. urn:cts:latinLit:phi0690.phi003:11.110>	Pacem me exanimis et Martis sorte peremptis
<verg. aen. urn:cts:latinLit:phi0690.phi003:11.111>	oratis? Equidem et vivis concedere vellem.
<verg. aen. urn:cts:latinLit:phi0690.phi003:11.112>	Nec veni, nisi fata locum sedemque dedissent,
<verg. aen. urn:cts:latinLit:phi0690.phi003:11.113>	nec bellum cum gente gero: rex nostra reliquit
<verg. aen. urn:cts:latinLit:phi0690.phi003:11.114>	hospitia et Turni potius se credidit armis.
<verg. aen. urn:cts:latinLit:phi0690.phi003:11.115>	Aequius huic Turnum fuerat se opponere morti.
<verg. aen. urn:cts:latinLit:phi0690.phi003:11.116>	Si bellum finire manu, si pellere Teucros
<verg. aen. urn:cts:latinLit:phi0690.phi003:11.117>	apparat, his mecum decuit concurrere telis:
<verg. aen. urn:cts:latinLit:phi0690.phi003:11.118>	vixet, cui vitam deus aut sua dextra dedisset.
<verg. aen. urn:cts:latinLit:phi0690.phi003:11.119>	Nunc ite et miseris supponite civibus ignem."
<verg. aen. urn:cts:latinLit:phi0690.phi003:11.120>	Dixerat Aeneas. Illi obstipuere silentes
<verg. aen. urn:cts:latinLit:phi0690.phi003:11.121>	conversique oculos inter se atque ora tenebant.
<verg. aen. urn:cts:latinLit:phi0690.phi003:11.122>	Tum senior semperque odiis et crimine Drances
<verg. aen. urn:cts:latinLit:phi0690.phi003:11.123>	infensus iuveni Turno sic ore vicissim
<verg. aen. urn:cts:latinLit:phi0690.phi003:11.124>	orsa refert: "O fama ingens, ingentior armis
<verg. aen. urn:cts:latinLit:phi0690.phi003:11.125>	vir Troiane, quibus caelo te laudibus aequem?
<verg. aen. urn:cts:latinLit:phi0690.phi003:11.126>	Iustitiaene prius mirer belline laborum?
<verg. aen. urn:cts:latinLit:phi0690.phi003:11.127>	Nos vero haec patriam grati referemus ad urbem
<verg. aen. urn:cts:latinLit:phi0690.phi003:11.128>	et te, siqua viam dederit fortuna, Latino
<verg. aen. urn:cts:latinLit:phi0690.phi003:11.129>	iungemus regi: quaerat sibi foedera Turnus.
<verg. aen. urn:cts:latinLit:phi0690.phi003:11.130>	Quin et fatalis murorum attollere moles
<verg. aen. urn:cts:latinLit:phi0690.phi003:11.131>	saxaque subvectare umeris Troiana iuvabit."
<verg. aen. urn:cts:latinLit:phi0690.phi003:11.132>	Dixerat haec, unoque omnes eadem ore fremebant.
<verg. aen. urn:cts:latinLit:phi0690.phi003:11.133>	Bis senos pepigere dies et pace sequestra
<verg. aen. urn:cts:latinLit:phi0690.phi003:11.134>	per silvas Teucri mixtique inpune Latini
<verg. aen. urn:cts:latinLit:phi0690.phi003:11.135>	erravere iugis.  Ferro sonat alta bipenni
<verg. aen. urn:cts:latinLit:phi0690.phi003:11.136>	fraxinus, evertunt actas ad sidera pinus,
<verg. aen. urn:cts:latinLit:phi0690.phi003:11.137>	robora nec cuneis et olentem scindere cedrum
<verg. aen. urn:cts:latinLit:phi0690.phi003:11.138>	nec plaustris cessant vectare gementibus ornos.
<verg. aen. urn:cts:latinLit:phi0690.phi003:11.139>	Et iam Fama volans, tanti praenuntia luctus,
<verg. aen. urn:cts:latinLit:phi0690.phi003:11.140>	Evandrum Evandrique domos et moenia replet,
<verg. aen. urn:cts:latinLit:phi0690.phi003:11.141>	quae modo victorem Latio Pallanta ferebat.
<verg. aen. urn:cts:latinLit:phi0690.phi003:11.142>	Arcades ad portas ruere et de more vetusto
<verg. aen. urn:cts:latinLit:phi0690.phi003:11.143>	funereas rapuere faces; lucet via longo
<verg. aen. urn:cts:latinLit:phi0690.phi003:11.144>	ordine flammarum et late discriminat agros.
<verg. aen. urn:cts:latinLit:phi0690.phi003:11.145>	Contra turba Phrygum veniens plangentia iungit
<verg. aen. urn:cts:latinLit:phi0690.phi003:11.146>	agmina. Quae postquam matres succedere tectis
<verg. aen. urn:cts:latinLit:phi0690.phi003:11.147>	viderunt, maestam incendunt clamoribus urbem.
<verg. aen. urn:cts:latinLit:phi0690.phi003:11.148>	At non Evandrum potis est vis ulla tenere,
<verg. aen. urn:cts:latinLit:phi0690.phi003:11.149>	sed venit in medios. Feretro Pallanta reposto
<verg. aen. urn:cts:latinLit:phi0690.phi003:11.150>	procubuit super atque haeret lacrimansque gemensque,
<verg. aen. urn:cts:latinLit:phi0690.phi003:11.151>	et via vix tandem vocis laxata dolore est.
<verg. aen. urn:cts:latinLit:phi0690.phi003:11.152>	"Non haec, O Palla, dederas promissa parenti,
<verg. aen. urn:cts:latinLit:phi0690.phi003:11.153>	cautius ut saevo velles te credere Marti;
<verg. aen. urn:cts:latinLit:phi0690.phi003:11.154>	haud ignarus eram, quantum nova gloria in armis
<verg. aen. urn:cts:latinLit:phi0690.phi003:11.155>	et praedulce decus primo certamine posset.
<verg. aen. urn:cts:latinLit:phi0690.phi003:11.156>	Primitiae iuvenis miserae bellique propinqui
<verg. aen. urn:cts:latinLit:phi0690.phi003:11.157>	dura rudimenta et nulli exaudita deorum
<verg. aen. urn:cts:latinLit:phi0690.phi003:11.158>	vota precesque meae! Tuque, O sanctissima coniunx,
<verg. aen. urn:cts:latinLit:phi0690.phi003:11.159>	felix morte tua neque in hunc servata dolorem!
<verg. aen. urn:cts:latinLit:phi0690.phi003:11.160>	Contra ego vivendo vici mea fata, superstes
<verg. aen. urn:cts:latinLit:phi0690.phi003:11.161>	restarem ut genitor. Troum socia arma secutum
<verg. aen. urn:cts:latinLit:phi0690.phi003:11.162>	obruerent Rutuli telis! Animam ipse dedissem
<verg. aen. urn:cts:latinLit:phi0690.phi003:11.163>	atque haec pompa domum me, non Pallanta, referret,
<verg. aen. urn:cts:latinLit:phi0690.phi003:11.164>	nec vos arguerim, Teucri, nec foedera nec quas
<verg. aen. urn:cts:latinLit:phi0690.phi003:11.165>	iunximus hospitio dextras: sors ista senectae
<verg. aen. urn:cts:latinLit:phi0690.phi003:11.166>	debita erat nostrae. Quod si immatura manebat
<verg. aen. urn:cts:latinLit:phi0690.phi003:11.167>	mors natum, caesis Volscorum milibus ante
<verg. aen. urn:cts:latinLit:phi0690.phi003:11.168>	ducentem in Latium Teucros cecidisse iuvabit.
<verg. aen. urn:cts:latinLit:phi0690.phi003:11.169>	Quin ego non alio digner te funere, Palla,
<verg. aen. urn:cts:latinLit:phi0690.phi003:11.170>	quam pius Aeneas [et quam magni Phryges et quam
<verg. aen. urn:cts:latinLit:phi0690.phi003:11.171>	Tyrrhenique duces, Tyrrhenum exercitus omnis.]
<verg. aen. urn:cts:latinLit:phi0690.phi003:11.172>	Magna tropaea ferunt, quos dat tua dextera Leto:
<verg. aen. urn:cts:latinLit:phi0690.phi003:11.173>	tu quoque nunc stares immanis truncus in armis,
<verg. aen. urn:cts:latinLit:phi0690.phi003:11.174>	esset par aetas et idem si robur ab annis,
<verg. aen. urn:cts:latinLit:phi0690.phi003:11.175>	Turne. Sed infelix Teucros quid demoror armis?
<verg. aen. urn:cts:latinLit:phi0690.phi003:11.176>	Vadite et haec memores regi mandata referte:
<verg. aen. urn:cts:latinLit:phi0690.phi003:11.177>	quod vitam moror invisam Pallante perempto,
<verg. aen. urn:cts:latinLit:phi0690.phi003:11.178>	dextera causa tua est, Turnum natoque patrique
<verg. aen. urn:cts:latinLit:phi0690.phi003:11.179>	quam debere vides. Meritis vacat hic tibi solus
<verg. aen. urn:cts:latinLit:phi0690.phi003:11.180>	fortunaeque locus. Non vitae gaudia quaero,
<verg. aen. urn:cts:latinLit:phi0690.phi003:11.181>	nec fas, sed nato Manis perferre sub imos."
<verg. aen. urn:cts:latinLit:phi0690.phi003:11.182>	Aurora interea miseris mortalibus almam
<verg. aen. urn:cts:latinLit:phi0690.phi003:11.183>	extulerat lucem, referens opera atque labores:
<verg. aen. urn:cts:latinLit:phi0690.phi003:11.184>	iam pater Aeneas, iam curvo in litore Tarchon
<verg. aen. urn:cts:latinLit:phi0690.phi003:11.185>	constituere pyras. Huc corpora quisque suorum
<verg. aen. urn:cts:latinLit:phi0690.phi003:11.186>	more tulere patrum, subiectisque ignibus atris
<verg. aen. urn:cts:latinLit:phi0690.phi003:11.187>	conditur in tenebras altum caligine caelum.
<verg. aen. urn:cts:latinLit:phi0690.phi003:11.188>	Ter circum accensos cincti fulgentibus armis
<verg. aen. urn:cts:latinLit:phi0690.phi003:11.189>	decurrere rogos, ter maestum funeris ignem
<verg. aen. urn:cts:latinLit:phi0690.phi003:11.190>	lustravere in equis ululatusque ore dedere;
<verg. aen. urn:cts:latinLit:phi0690.phi003:11.191>	spargitur et tellus lacrimis, sparguntur et arma:
<verg. aen. urn:cts:latinLit:phi0690.phi003:11.192>	it caelo clamorque virum clangorque tubarum.
<verg. aen. urn:cts:latinLit:phi0690.phi003:11.193>	Hic alii spolia occisis derepta Latinis
<verg. aen. urn:cts:latinLit:phi0690.phi003:11.194>	coniciunt igni, galeas ensesque decoros
<verg. aen. urn:cts:latinLit:phi0690.phi003:11.195>	frenaque ferventisque rotas; pars munera nota,
<verg. aen. urn:cts:latinLit:phi0690.phi003:11.196>	ipsorum clipeos et non felicia tela.
<verg. aen. urn:cts:latinLit:phi0690.phi003:11.197>	Multa boum circa mactantur corpora Morti,
<verg. aen. urn:cts:latinLit:phi0690.phi003:11.198>	saetigerosque sues raptasque ex omnibus agris
<verg. aen. urn:cts:latinLit:phi0690.phi003:11.199>	in flammam iugulant pecudes. Tum litore toto
<verg. aen. urn:cts:latinLit:phi0690.phi003:11.200>	ardentis spectant socios semustaque servant
<verg. aen. urn:cts:latinLit:phi0690.phi003:11.201>	busta neque avelli possunt, nox umida donec
<verg. aen. urn:cts:latinLit:phi0690.phi003:11.202>	invertit caelum stellis ardentibus aptum.
<verg. aen. urn:cts:latinLit:phi0690.phi003:11.203>	Nec minus et miseri diversa in parte Latini
<verg. aen. urn:cts:latinLit:phi0690.phi003:11.204>	innumeras struxere pyras, et corpora partim
<verg. aen. urn:cts:latinLit:phi0690.phi003:11.205>	multa virum terrae infodiunt avectaque partim
<verg. aen. urn:cts:latinLit:phi0690.phi003:11.206>	finitimos tollunt in agros urbique remittunt,
<verg. aen. urn:cts:latinLit:phi0690.phi003:11.207>	cetera confusaeque ingentem caedis acervum
<verg. aen. urn:cts:latinLit:phi0690.phi003:11.208>	nec numero nec honore cremant: tunc undique vasti
<verg. aen. urn:cts:latinLit:phi0690.phi003:11.209>	certatim crebris conlucent ignibus agri.
<verg. aen. urn:cts:latinLit:phi0690.phi003:11.210>	Tertia lux gelidam caelo dimoverat umbram:
<verg. aen. urn:cts:latinLit:phi0690.phi003:11.211>	maerentes altum cinerem et confusa ruebant
<verg. aen. urn:cts:latinLit:phi0690.phi003:11.212>	ossa focis tepidoque onerabant aggere terrae.
<verg. aen. urn:cts:latinLit:phi0690.phi003:11.213>	Iam vero in tectis, praedivitis urbe Latini,
<verg. aen. urn:cts:latinLit:phi0690.phi003:11.214>	praecipuus fragor et longi pars maxima luctus.
<verg. aen. urn:cts:latinLit:phi0690.phi003:11.215>	Hic matres miseraeque nurus, hic cara sororum
<verg. aen. urn:cts:latinLit:phi0690.phi003:11.216>	pectora maerentum puerique parentibus orbi
<verg. aen. urn:cts:latinLit:phi0690.phi003:11.217>	dirum exsecrantur bellum Turnique hymenaeos:
<verg. aen. urn:cts:latinLit:phi0690.phi003:11.218>	ipsum armis ipsumque iubent decernere ferro,
<verg. aen. urn:cts:latinLit:phi0690.phi003:11.219>	qui regnum Italiae et primos sibi poscat honores.
<verg. aen. urn:cts:latinLit:phi0690.phi003:11.220>	ingravat haec saevus Drances solumque vocari
<verg. aen. urn:cts:latinLit:phi0690.phi003:11.221>	testatur, solum posci in certamina Turnum.
<verg. aen. urn:cts:latinLit:phi0690.phi003:11.222>	Multa simul contra variis sententia dictis
<verg. aen. urn:cts:latinLit:phi0690.phi003:11.223>	pro Turno, et magnum reginae nomen obumbrat,
<verg. aen. urn:cts:latinLit:phi0690.phi003:11.224>	multa virum meritis sustentat fama tropaeis.
<verg. aen. urn:cts:latinLit:phi0690.phi003:11.225>	Hos inter motus, medio in flagrante tumultu,
<verg. aen. urn:cts:latinLit:phi0690.phi003:11.226>	ecce super maesti magna Diomedis ab urbe
<verg. aen. urn:cts:latinLit:phi0690.phi003:11.227>	legati responsa ferunt: nihil omnibus actum
<verg. aen. urn:cts:latinLit:phi0690.phi003:11.228>	tantorum impensis operum, nil dona neque aurum
<verg. aen. urn:cts:latinLit:phi0690.phi003:11.229>	nec magnas valuisse preces, alia arma Latinis
<verg. aen. urn:cts:latinLit:phi0690.phi003:11.230>	quaerenda aut pacem Troiano ab rege petendum.
<verg. aen. urn:cts:latinLit:phi0690.phi003:11.231>	Deficit ingenti luctu rex ipse Latinus.
<verg. aen. urn:cts:latinLit:phi0690.phi003:11.232>	Fatalem Aenean manifesto numine ferri
<verg. aen. urn:cts:latinLit:phi0690.phi003:11.233>	admonet ira deum tumulique ante ora recentes.
<verg. aen. urn:cts:latinLit:phi0690.phi003:11.234>	Ergo concilium magnum primosque suorum
<verg. aen. urn:cts:latinLit:phi0690.phi003:11.235>	imperio accitos alta intra limina cogit.
<verg. aen. urn:cts:latinLit:phi0690.phi003:11.236>	olli convenere fluuntque ad regia plenis
<verg. aen. urn:cts:latinLit:phi0690.phi003:11.237>	tecta viis. Sedet in mediis et maximus aevo
<verg. aen. urn:cts:latinLit:phi0690.phi003:11.238>	et primus sceptris haud laeta fronte Latinus.
<verg. aen. urn:cts:latinLit:phi0690.phi003:11.239>	Atque hic legatos Aetola ex urbe remissos,
<verg. aen. urn:cts:latinLit:phi0690.phi003:11.240>	quae referant, fari iubet et responsa reposcit
<verg. aen. urn:cts:latinLit:phi0690.phi003:11.241>	ordine cuncta suo. Tum facta silentia linguis,
<verg. aen. urn:cts:latinLit:phi0690.phi003:11.242>	et Venulus dicto parens ita farier infit:
<verg. aen. urn:cts:latinLit:phi0690.phi003:11.243>	"Vidimus, o cives, Diomedem Argivaque castra
<verg. aen. urn:cts:latinLit:phi0690.phi003:11.244>	atque iter emensi casus superavimus omnis
<verg. aen. urn:cts:latinLit:phi0690.phi003:11.245>	contigimusque manum, qua concidit Ilia tellus.
<verg. aen. urn:cts:latinLit:phi0690.phi003:11.246>	Ille urbem Argyripam patriae cognomine gentis
<verg. aen. urn:cts:latinLit:phi0690.phi003:11.247>	victor Gargani condebat Iapygis agris.
<verg. aen. urn:cts:latinLit:phi0690.phi003:11.248>	Postquam introgressi et coram data copia fandi,
<verg. aen. urn:cts:latinLit:phi0690.phi003:11.249>	munera praeferimus, nomen patriamque docemus,
<verg. aen. urn:cts:latinLit:phi0690.phi003:11.250>	qui bellum intulerint, quae causa attraxerit Arpos.
<verg. aen. urn:cts:latinLit:phi0690.phi003:11.251>	Auditis ille haec placido sic reddidit ore:
<verg. aen. urn:cts:latinLit:phi0690.phi003:11.252>	"O fortunatae gentes, Saturnia regna,
<verg. aen. urn:cts:latinLit:phi0690.phi003:11.253>	antiqui Ausonii, quae vos fortuna quietos
<verg. aen. urn:cts:latinLit:phi0690.phi003:11.254>	sollicitat suadetque ignota lacessere bella?
<verg. aen. urn:cts:latinLit:phi0690.phi003:11.255>	Quicumque Iliacos ferro violavimus agros,
<verg. aen. urn:cts:latinLit:phi0690.phi003:11.256>	mitto ea, quae muris bellando exhausta sub altis,
<verg. aen. urn:cts:latinLit:phi0690.phi003:11.257>	quos Simois premat ille viros, infanda per orbem
<verg. aen. urn:cts:latinLit:phi0690.phi003:11.258>	supplicia et scelerum poenas expendimus omnes,
<verg. aen. urn:cts:latinLit:phi0690.phi003:11.259>	vel Priamo miseranda manus: scit triste Minervae
<verg. aen. urn:cts:latinLit:phi0690.phi003:11.260>	sidus et Euboicae cautes ultorque Caphareus.
<verg. aen. urn:cts:latinLit:phi0690.phi003:11.261>	Militia ex illa diversum ad litus abacti
<verg. aen. urn:cts:latinLit:phi0690.phi003:11.262>	Atrides Protei Menelaus adusque columnas
<verg. aen. urn:cts:latinLit:phi0690.phi003:11.263>	exsulat, Aetnaeos vidit Cyclopas Ulixes.
<verg. aen. urn:cts:latinLit:phi0690.phi003:11.264>	Regna Neoptolemi referam versosque penates
<verg. aen. urn:cts:latinLit:phi0690.phi003:11.265>	Idomenei? Libycone habitantis litore Locros?
<verg. aen. urn:cts:latinLit:phi0690.phi003:11.266>	Ipse Mycenaeus magnorum ductor Achivom
<verg. aen. urn:cts:latinLit:phi0690.phi003:11.267>	coniugis infandae prima inter limina dextra
<verg. aen. urn:cts:latinLit:phi0690.phi003:11.268>	oppetiit: devictam Asiam subsedit adulter.
<verg. aen. urn:cts:latinLit:phi0690.phi003:11.269>	Invidisse deos, patriis ut redditus aris
<verg. aen. urn:cts:latinLit:phi0690.phi003:11.270>	coniugium optatum et pulchram Calydona viderem?
<verg. aen. urn:cts:latinLit:phi0690.phi003:11.271>	Nunc etiam horribili visu portenta sequuntur,
<verg. aen. urn:cts:latinLit:phi0690.phi003:11.272>	et socii amissi petierunt aethera pennis
<verg. aen. urn:cts:latinLit:phi0690.phi003:11.273>	fluminibusque vagantur aves, heu dira meorum
<verg. aen. urn:cts:latinLit:phi0690.phi003:11.274>	supplicia, et scopulos lacrimosis vocibus implent.
<verg. aen. urn:cts:latinLit:phi0690.phi003:11.275>	Haec adeo ex illo mihi iam speranda fuerunt
<verg. aen. urn:cts:latinLit:phi0690.phi003:11.276>	tempore, cum ferro caelestia corpora demens
<verg. aen. urn:cts:latinLit:phi0690.phi003:11.277>	adpetii et Veneris violavi volnere dextram.
<verg. aen. urn:cts:latinLit:phi0690.phi003:11.278>	Ne vero, ne me ad talis impellite pugnas:
<verg. aen. urn:cts:latinLit:phi0690.phi003:11.279>	nec mihi cum Teucris ullum post eruta bellum
<verg. aen. urn:cts:latinLit:phi0690.phi003:11.280>	Pergama, nec veterum memini laetorve malorum.
<verg. aen. urn:cts:latinLit:phi0690.phi003:11.281>	Munera, quae patriis ad me portatis ab oris,
<verg. aen. urn:cts:latinLit:phi0690.phi003:11.282>	vertite ad Aenean. Stetimus tela aspera contra
<verg. aen. urn:cts:latinLit:phi0690.phi003:11.283>	contulimusque manus: experto credite, quantus
<verg. aen. urn:cts:latinLit:phi0690.phi003:11.284>	in clipeum adsurgat, quo turbine torqueat hastam.
<verg. aen. urn:cts:latinLit:phi0690.phi003:11.285>	Si duo praeterea talis Idaea tulisset
<verg. aen. urn:cts:latinLit:phi0690.phi003:11.286>	terra viros, ultro Inachias venisset ad urbes
<verg. aen. urn:cts:latinLit:phi0690.phi003:11.287>	Dardanus, et versis lugeret Graecia fatis.
<verg. aen. urn:cts:latinLit:phi0690.phi003:11.288>	Quidquid apud durae cessatum est moenia Troiae,
<verg. aen. urn:cts:latinLit:phi0690.phi003:11.289>	Hectoris Aeneaeque manu victoria Graium
<verg. aen. urn:cts:latinLit:phi0690.phi003:11.290>	haesit et in decimum vestigia rettulit annum.
<verg. aen. urn:cts:latinLit:phi0690.phi003:11.291>	Ambo animis, ambo insignes praestantibus armis
<verg. aen. urn:cts:latinLit:phi0690.phi003:11.292>	hic pietate prior. Coeant in foedera dextrae,
<verg. aen. urn:cts:latinLit:phi0690.phi003:11.293>	qua datur; ast armis concurrant arma cavete."
<verg. aen. urn:cts:latinLit:phi0690.phi003:11.294>	Et responsa simul quae sint, rex optime, regis
<verg. aen. urn:cts:latinLit:phi0690.phi003:11.295>	audisti et quae sit magno sententia bello."
<verg. aen. urn:cts:latinLit:phi0690.phi003:11.296>	Vix ea legati, variusque per ora cucurrit
<verg. aen. urn:cts:latinLit:phi0690.phi003:11.297>	Ausonidum turbata fremor: ceu saxa morantur
<verg. aen. urn:cts:latinLit:phi0690.phi003:11.298>	cum rapidos amnis, fit clauso gurgite murmur
<verg. aen. urn:cts:latinLit:phi0690.phi003:11.299>	vicinaeque fremunt ripae crepitantibus undis.
<verg. aen. urn:cts:latinLit:phi0690.phi003:11.300>	Ut primum placati animi et trepida ora quierunt,
<verg. aen. urn:cts:latinLit:phi0690.phi003:11.301>	praefatus divos solio rex infit ab alto:
<verg. aen. urn:cts:latinLit:phi0690.phi003:11.302>	"Ante equidem summa de re statuisse, Latini,
<verg. aen. urn:cts:latinLit:phi0690.phi003:11.303>	et vellem et fuerat melius, non tempore tali
<verg. aen. urn:cts:latinLit:phi0690.phi003:11.304>	cogere concilium. cum muros adsidet hostis.
<verg. aen. urn:cts:latinLit:phi0690.phi003:11.305>	Bellum importunum, cives, cum gente deorum
<verg. aen. urn:cts:latinLit:phi0690.phi003:11.306>	invictisque viris gerimus, quos nulla fatigant
<verg. aen. urn:cts:latinLit:phi0690.phi003:11.307>	proelia: nec victi possunt absistere ferro.
<verg. aen. urn:cts:latinLit:phi0690.phi003:11.308>	Spem siquam adscitis Aetolum habuistis in armis,
<verg. aen. urn:cts:latinLit:phi0690.phi003:11.309>	ponite. Spes sibi quisque, sed haec quam angusta videtis;
<verg. aen. urn:cts:latinLit:phi0690.phi003:11.310>	cetera qua rerum iaceant perculsa ruina,
<verg. aen. urn:cts:latinLit:phi0690.phi003:11.311>	ante oculos interque manus sunt omnia vestras.
<verg. aen. urn:cts:latinLit:phi0690.phi003:11.312>	Nec quemquam incuso: potuit quae plurima virtus
<verg. aen. urn:cts:latinLit:phi0690.phi003:11.313>	esse, fuit; toto certatum est corpore regni.
<verg. aen. urn:cts:latinLit:phi0690.phi003:11.314>	Nunc adeo quae sit dubiae sententia menti
<verg. aen. urn:cts:latinLit:phi0690.phi003:11.315>	expediam et paucis, animos adhibete, docebo.
<verg. aen. urn:cts:latinLit:phi0690.phi003:11.316>	Est antiquus ager Tusco mihi proximus amni,
<verg. aen. urn:cts:latinLit:phi0690.phi003:11.317>	longus in occasum, finis super usque Sicanos;
<verg. aen. urn:cts:latinLit:phi0690.phi003:11.318>	Aurunci Rutulique serunt et vomere duros
<verg. aen. urn:cts:latinLit:phi0690.phi003:11.319>	exercent colles atque horum asperrima pascunt.
<verg. aen. urn:cts:latinLit:phi0690.phi003:11.320>	Haec omnis regio et celsi plaga pinea montis
<verg. aen. urn:cts:latinLit:phi0690.phi003:11.321>	cedat amicitiae Teucrorum, et foederis aequas
<verg. aen. urn:cts:latinLit:phi0690.phi003:11.322>	dicamus leges sociosque in regna vocemus.
<verg. aen. urn:cts:latinLit:phi0690.phi003:11.323>	Considant, si tantus amor, et moenia condant.
<verg. aen. urn:cts:latinLit:phi0690.phi003:11.324>	Sin alios finis aliamque capessere gentem
<verg. aen. urn:cts:latinLit:phi0690.phi003:11.325>	est animus possuntque solo decedere nostro:
<verg. aen. urn:cts:latinLit:phi0690.phi003:11.326>	bis denas Italo texamus robore navis
<verg. aen. urn:cts:latinLit:phi0690.phi003:11.327>	seu pluris complere valent, iacet omnis ad undam
<verg. aen. urn:cts:latinLit:phi0690.phi003:11.328>	materies, ipsi numerumque modumque carinis
<verg. aen. urn:cts:latinLit:phi0690.phi003:11.329>	praecipiant, nos aera manus navalia demus.
<verg. aen. urn:cts:latinLit:phi0690.phi003:11.330>	Praeterea qui dicta ferant et foedera firment
<verg. aen. urn:cts:latinLit:phi0690.phi003:11.331>	centum oratores prima de gente Latinos
<verg. aen. urn:cts:latinLit:phi0690.phi003:11.332>	ire placet pacisque manu praetendere ramos,
<verg. aen. urn:cts:latinLit:phi0690.phi003:11.333>	munera portantis aurique eborisque talenta
<verg. aen. urn:cts:latinLit:phi0690.phi003:11.334>	et sellam regni trabeamque insignia nostri.
<verg. aen. urn:cts:latinLit:phi0690.phi003:11.335>	Consulite in medium et rebus succurrite fessis."
<verg. aen. urn:cts:latinLit:phi0690.phi003:11.336>	Tum Drances idem infensus, quem gloria Turni
<verg. aen. urn:cts:latinLit:phi0690.phi003:11.337>	obliqua invidia stimulisque agitabat amaris,
<verg. aen. urn:cts:latinLit:phi0690.phi003:11.338>	largus opum et lingua melior, sed frigida bello
<verg. aen. urn:cts:latinLit:phi0690.phi003:11.339>	dextera, consiliis habitus non futilis auctor,
<verg. aen. urn:cts:latinLit:phi0690.phi003:11.340>	seditione potens (genus huic materna superbum
<verg. aen. urn:cts:latinLit:phi0690.phi003:11.341>	nobilitas dabat, incertum de patre ferebat),
<verg. aen. urn:cts:latinLit:phi0690.phi003:11.342>	surgit et his onerat dictis atque aggerat iras:
<verg. aen. urn:cts:latinLit:phi0690.phi003:11.343>	"Rem nulli obscuram nostrae nec vocis egentem
<verg. aen. urn:cts:latinLit:phi0690.phi003:11.344>	consulis, O bone rex: cuncti se scire fatentur,
<verg. aen. urn:cts:latinLit:phi0690.phi003:11.345>	quid fortuna ferat populi, sed dicere mussant.
<verg. aen. urn:cts:latinLit:phi0690.phi003:11.346>	Det libertatem fandi flatusque remittat
<verg. aen. urn:cts:latinLit:phi0690.phi003:11.347>	cuius ob auspicium infaustum moresque sinistros
<verg. aen. urn:cts:latinLit:phi0690.phi003:11.348>	(dicam equidem, licet arma mihi mortemque minetur)
<verg. aen. urn:cts:latinLit:phi0690.phi003:11.349>	lumina tot cecidisse ducum totamque videmus
<verg. aen. urn:cts:latinLit:phi0690.phi003:11.350>	consedisse urbem luctu, dum Troia temptat
<verg. aen. urn:cts:latinLit:phi0690.phi003:11.351>	castra fugae fidens et caelum territat armis.
<verg. aen. urn:cts:latinLit:phi0690.phi003:11.352>	Unum etiam donis istis, quae plurima mitti
<verg. aen. urn:cts:latinLit:phi0690.phi003:11.353>	Dardanidis dicique iubes, unum, optime regum,
<verg. aen. urn:cts:latinLit:phi0690.phi003:11.354>	adicias nec te ullius violentia vincat,
<verg. aen. urn:cts:latinLit:phi0690.phi003:11.355>	quin natam egregio genero dignisque hymenaeis
<verg. aen. urn:cts:latinLit:phi0690.phi003:11.356>	des, pater, et pacem hanc aeterno foedere iungas.
<verg. aen. urn:cts:latinLit:phi0690.phi003:11.357>	Quod si tantus habet mentes et pectora terror,
<verg. aen. urn:cts:latinLit:phi0690.phi003:11.358>	ipsum obtestemur veniamque oremus ab ipso:
<verg. aen. urn:cts:latinLit:phi0690.phi003:11.359>	cedat, ius proprium regi patriaeque remittat.
<verg. aen. urn:cts:latinLit:phi0690.phi003:11.360>	Quid miseros totiens in aperta pericula cives
<verg. aen. urn:cts:latinLit:phi0690.phi003:11.361>	proicis, O Latio caput horum et causa malorum?
<verg. aen. urn:cts:latinLit:phi0690.phi003:11.362>	Nulla salus bello: pacem te poscimus omnes,
<verg. aen. urn:cts:latinLit:phi0690.phi003:11.363>	Turne, simul pacis solum inviolabile pignus.
<verg. aen. urn:cts:latinLit:phi0690.phi003:11.364>	Primus ego, invisum quem tu tibi fingis, et esse
<verg. aen. urn:cts:latinLit:phi0690.phi003:11.365>	nil moror, en supplex venio. Miserere tuorum,
<verg. aen. urn:cts:latinLit:phi0690.phi003:11.366>	pone animos et pulsus abi. Sat funera fusi
<verg. aen. urn:cts:latinLit:phi0690.phi003:11.367>	vidimus ingentis et desolavimus agros.
<verg. aen. urn:cts:latinLit:phi0690.phi003:11.368>	Aut si fama movet, si tantum pectore robur
<verg. aen. urn:cts:latinLit:phi0690.phi003:11.369>	concipis et si adeo dotalis regia cordi est,
<verg. aen. urn:cts:latinLit:phi0690.phi003:11.370>	aude atque adversum fidens fer pectus in hostem.
<verg. aen. urn:cts:latinLit:phi0690.phi003:11.371>	Scilicet ut Turno contingat regia coniunx,
<verg. aen. urn:cts:latinLit:phi0690.phi003:11.372>	nos animae viles, inhumata infletaque turba,
<verg. aen. urn:cts:latinLit:phi0690.phi003:11.373>	sternamur campis. Etiam tu, siqua tibi vis,
<verg. aen. urn:cts:latinLit:phi0690.phi003:11.374>	si patrii quid Martis habes, illum aspice contra,
<verg. aen. urn:cts:latinLit:phi0690.phi003:11.375>	qui vocat."
<verg. aen. urn:cts:latinLit:phi0690.phi003:11.376>	Talibus exarsit dictis violentia Turni;
<verg. aen. urn:cts:latinLit:phi0690.phi003:11.377>	dat gemitum rumpitque has imo pectore voces
<verg. aen. urn:cts:latinLit:phi0690.phi003:11.378>	"Larga quidem, Drance, semper tibi copia fandi
<verg. aen. urn:cts:latinLit:phi0690.phi003:11.379>	tum, cum bella manus poscunt, patribusque vocatis
<verg. aen. urn:cts:latinLit:phi0690.phi003:11.380>	primus ades. Sed non replenda est curia verbis,
<verg. aen. urn:cts:latinLit:phi0690.phi003:11.381>	quae tuto tibi magna volant, dum distinet hostem
<verg. aen. urn:cts:latinLit:phi0690.phi003:11.382>	agger murorum nec inundant sanguine fossae.
<verg. aen. urn:cts:latinLit:phi0690.phi003:11.383>	Proinde tona eloquio, solitum tibi, meque timoris
<verg. aen. urn:cts:latinLit:phi0690.phi003:11.384>	argue tu, Drance, quando tot stragis acervos
<verg. aen. urn:cts:latinLit:phi0690.phi003:11.385>	Teucrorum tua dextra dedit passimque tropaeis
<verg. aen. urn:cts:latinLit:phi0690.phi003:11.386>	insignis agros. Possit quid vivida virtus,
<verg. aen. urn:cts:latinLit:phi0690.phi003:11.387>	experiare licet; nec longe scilicet hostes
<verg. aen. urn:cts:latinLit:phi0690.phi003:11.388>	quaerendi nobis: circumstant undique muros.
<verg. aen. urn:cts:latinLit:phi0690.phi003:11.389>	Imus in adversos: quid cessas? An tibi Mavors
<verg. aen. urn:cts:latinLit:phi0690.phi003:11.390>	ventosa in lingua pedibusque fugacibus istis
<verg. aen. urn:cts:latinLit:phi0690.phi003:11.391>	semper erit?
<verg. aen. urn:cts:latinLit:phi0690.phi003:11.392>	Pulsus ego? Aut quisquam merito, foedissime, pulsum
<verg. aen. urn:cts:latinLit:phi0690.phi003:11.393>	arguet, Iliaco tumidum qui crescere Thybrim
<verg. aen. urn:cts:latinLit:phi0690.phi003:11.394>	sanguine et Evandri totam cum stirpe videbit
<verg. aen. urn:cts:latinLit:phi0690.phi003:11.395>	procubuisse domum atque exutos Arcadas armis?
<verg. aen. urn:cts:latinLit:phi0690.phi003:11.396>	Haud ita me experti Bitias et Pandarus ingens
<verg. aen. urn:cts:latinLit:phi0690.phi003:11.397>	et quos mille die victor sub Tartara misi,
<verg. aen. urn:cts:latinLit:phi0690.phi003:11.398>	inclusus muris hostilique aggere saeptus.
<verg. aen. urn:cts:latinLit:phi0690.phi003:11.399>	"Nulla salus bello." Capiti cane talia, demens,
<verg. aen. urn:cts:latinLit:phi0690.phi003:11.400>	Dardanio rebusque tuis. Proinde omnia magno
<verg. aen. urn:cts:latinLit:phi0690.phi003:11.401>	ne cessa turbare metu atque extollere vires
<verg. aen. urn:cts:latinLit:phi0690.phi003:11.402>	gentis bis victae, contra premere arma Latini.
<verg. aen. urn:cts:latinLit:phi0690.phi003:11.403>	Nunc et Myrmidonum proceres Phrygia arma tremescunt,
<verg. aen. urn:cts:latinLit:phi0690.phi003:11.404>	nunc et Tydides et Larissaeus Achilles,
<verg. aen. urn:cts:latinLit:phi0690.phi003:11.405>	amnis et Hadriacas retro fugit Aufidus undas.
<verg. aen. urn:cts:latinLit:phi0690.phi003:11.406>	Vel cum se pavidum contra mea iurgia fingit
<verg. aen. urn:cts:latinLit:phi0690.phi003:11.407>	artificis scelus et formidine crimen acerbat.
<verg. aen. urn:cts:latinLit:phi0690.phi003:11.408>	Numquam animam talem dextra hac, absiste moveri,
<verg. aen. urn:cts:latinLit:phi0690.phi003:11.409>	amittes: habitet tecum et sit pectore in isto.
<verg. aen. urn:cts:latinLit:phi0690.phi003:11.410>	Nunc ad te et tua magna, pater, consulta revertor.
<verg. aen. urn:cts:latinLit:phi0690.phi003:11.411>	Si nullam nostris ultra spem ponis in armis,
<verg. aen. urn:cts:latinLit:phi0690.phi003:11.412>	si tam deserti sumus et semel agmine verso
<verg. aen. urn:cts:latinLit:phi0690.phi003:11.413>	funditus occidimus neque habet Fortuna regressum?
<verg. aen. urn:cts:latinLit:phi0690.phi003:11.414>	oremus pacem et dextras tendamus inertis.
<verg. aen. urn:cts:latinLit:phi0690.phi003:11.415>	Quamquam O, si solitae quicquam virtutis adesset!
<verg. aen. urn:cts:latinLit:phi0690.phi003:11.416>	Ille mihi ante alios fortunatusque laborum
<verg. aen. urn:cts:latinLit:phi0690.phi003:11.417>	egregiusque animi, qui, nequid tale videret,
<verg. aen. urn:cts:latinLit:phi0690.phi003:11.418>	procubuit moriens et humum semel ore momordit.
<verg. aen. urn:cts:latinLit:phi0690.phi003:11.419>	Sin et opes nobis et adhuc intacta iuventus
<verg. aen. urn:cts:latinLit:phi0690.phi003:11.420>	auxilioque urbes Italae populique supersunt,
<verg. aen. urn:cts:latinLit:phi0690.phi003:11.421>	sin et Troianis cum multo gloria venit
<verg. aen. urn:cts:latinLit:phi0690.phi003:11.422>	sanguine, sunt illis sua funera parque per omnis
<verg. aen. urn:cts:latinLit:phi0690.phi003:11.423>	tempestas: cur indecores in limine primo
<verg. aen. urn:cts:latinLit:phi0690.phi003:11.424>	deficimus? Cur ante tubam tremor occupat artus?
<verg. aen. urn:cts:latinLit:phi0690.phi003:11.425>	Multa dies variisque labor mutabilis aevi
<verg. aen. urn:cts:latinLit:phi0690.phi003:11.426>	rettulit in melius, multos alterna revisens
<verg. aen. urn:cts:latinLit:phi0690.phi003:11.427>	lusit et in solido rursus Fortuna locavit.
<verg. aen. urn:cts:latinLit:phi0690.phi003:11.428>	Non erit auxilio nobis Aetolus et Arpi:
<verg. aen. urn:cts:latinLit:phi0690.phi003:11.429>	at Messapus erit felixque Tolumnius et quos
<verg. aen. urn:cts:latinLit:phi0690.phi003:11.430>	tot populi misere duces, nec parva sequetur
<verg. aen. urn:cts:latinLit:phi0690.phi003:11.431>	gloria delectos Latio et Laurentibus agris.
<verg. aen. urn:cts:latinLit:phi0690.phi003:11.432>	Est et Volscorum egregia de gente Camilla,
<verg. aen. urn:cts:latinLit:phi0690.phi003:11.433>	agmen agens equitum et florentis aere catervas.
<verg. aen. urn:cts:latinLit:phi0690.phi003:11.434>	Quod si me solum Teucri in certamina poscunt
<verg. aen. urn:cts:latinLit:phi0690.phi003:11.435>	idque placet tantumque bonis communibus obsto,
<verg. aen. urn:cts:latinLit:phi0690.phi003:11.436>	non adeo has exosa manus Victoria fugit,
<verg. aen. urn:cts:latinLit:phi0690.phi003:11.437>	ut tanta quicquam pro spe temptare recusem.
<verg. aen. urn:cts:latinLit:phi0690.phi003:11.438>	Ibo animis contra, vel magnum praestet Achillem
<verg. aen. urn:cts:latinLit:phi0690.phi003:11.439>	factaque Vulcani manibus paria induat arma
<verg. aen. urn:cts:latinLit:phi0690.phi003:11.440>	ille licet. Vobis animam hanc soceroque Latino
<verg. aen. urn:cts:latinLit:phi0690.phi003:11.441>	Turnus ego, haud ulli veterum virtute secundus,
<verg. aen. urn:cts:latinLit:phi0690.phi003:11.442>	devovi. "Solum Aeneas vocat": et vocet oro,
<verg. aen. urn:cts:latinLit:phi0690.phi003:11.443>	nec Drances potius, sive est haec ira deorum,
<verg. aen. urn:cts:latinLit:phi0690.phi003:11.444>	morte luat, sive est virtus et gloria, tollat."
<verg. aen. urn:cts:latinLit:phi0690.phi003:11.445>	Illi haec inter se dubiis de rebus agebant
<verg. aen. urn:cts:latinLit:phi0690.phi003:11.446>	certantes; castra Aeneas aciemque movebat:
<verg. aen. urn:cts:latinLit:phi0690.phi003:11.447>	nuntius ingenti per regia tecta tumultu
<verg. aen. urn:cts:latinLit:phi0690.phi003:11.448>	ecce ruit magnisque urbem terroribus implet,
<verg. aen. urn:cts:latinLit:phi0690.phi003:11.449>	instructos acie Tiberino a flumine Teucros
<verg. aen. urn:cts:latinLit:phi0690.phi003:11.450>	Tyrrhenamque manum totis descendere campis.
<verg. aen. urn:cts:latinLit:phi0690.phi003:11.451>	Extemplo turbati animi concussaque vulgi
<verg. aen. urn:cts:latinLit:phi0690.phi003:11.452>	pectora et adrectae stimulis haud mollibus irae.
<verg. aen. urn:cts:latinLit:phi0690.phi003:11.453>	Arma manu trepidi poscunt, fremit arma iuventus,
<verg. aen. urn:cts:latinLit:phi0690.phi003:11.454>	flent maesti mussantque patres. Hic undique clamor
<verg. aen. urn:cts:latinLit:phi0690.phi003:11.455>	dissensu vario magnus se tollit in auras
<verg. aen. urn:cts:latinLit:phi0690.phi003:11.456>	haud secus atque alto in luco cum forte catervae
<verg. aen. urn:cts:latinLit:phi0690.phi003:11.457>	consedere avium piscosove amne Padusae
<verg. aen. urn:cts:latinLit:phi0690.phi003:11.458>	dant sonitum rauci per stagna loquacia cycni.
<verg. aen. urn:cts:latinLit:phi0690.phi003:11.459>	"Immo," ait, "O cives" adrepto tempore, "Turnus,"
<verg. aen. urn:cts:latinLit:phi0690.phi003:11.460>	"cogite concilium et pacem laudate sedentes:
<verg. aen. urn:cts:latinLit:phi0690.phi003:11.461>	illi armis in regna ruunt." Nec plura locutus
<verg. aen. urn:cts:latinLit:phi0690.phi003:11.462>	corripuit sese et tectis citus extulit altis.
<verg. aen. urn:cts:latinLit:phi0690.phi003:11.463>	"Tu, Voluse, armari Volscorum edice maniplos,
<verg. aen. urn:cts:latinLit:phi0690.phi003:11.464>	duc," ait, "et Rutulos. Equitem Messapus in armis
<verg. aen. urn:cts:latinLit:phi0690.phi003:11.465>	et cum fratre Coras latis diffundite campis.
<verg. aen. urn:cts:latinLit:phi0690.phi003:11.466>	Pars aditus urbis firmet turrisque capessat,
<verg. aen. urn:cts:latinLit:phi0690.phi003:11.467>	cetera, qua iusso, mecum manus inferat arma."
<verg. aen. urn:cts:latinLit:phi0690.phi003:11.468>	Ilicet in muros tota discurritur urbe.
<verg. aen. urn:cts:latinLit:phi0690.phi003:11.469>	Consilium ipse pater et magna incepta Latinus
<verg. aen. urn:cts:latinLit:phi0690.phi003:11.470>	deserit ac tristi turbatus tempore differt
<verg. aen. urn:cts:latinLit:phi0690.phi003:11.471>	multaque se incusat, qui non adceperit ultro
<verg. aen. urn:cts:latinLit:phi0690.phi003:11.472>	Dardanium Aenean generumque adsciverit urbi.
<verg. aen. urn:cts:latinLit:phi0690.phi003:11.473>	Praefodiunt alii portas aut saxa sudesque
<verg. aen. urn:cts:latinLit:phi0690.phi003:11.474>	subvectant. Bello dat signum rauca cruentum
<verg. aen. urn:cts:latinLit:phi0690.phi003:11.475>	bucina. Tum muros varia cinxere corona
<verg. aen. urn:cts:latinLit:phi0690.phi003:11.476>	matronae puerique: vocat labor ultimus omnis.
<verg. aen. urn:cts:latinLit:phi0690.phi003:11.477>	Nec non ad templum summasque ad Palladis arces
<verg. aen. urn:cts:latinLit:phi0690.phi003:11.478>	subvehitur magna matrum regina caterva
<verg. aen. urn:cts:latinLit:phi0690.phi003:11.479>	dona ferens, iuxtaque comes Lavinia virgo,
<verg. aen. urn:cts:latinLit:phi0690.phi003:11.480>	causa mali tanti, oculos deiecta decoros.
<verg. aen. urn:cts:latinLit:phi0690.phi003:11.481>	Succedunt matres et templum ture vaporant
<verg. aen. urn:cts:latinLit:phi0690.phi003:11.482>	et maestas alto fundunt de limine voces:
<verg. aen. urn:cts:latinLit:phi0690.phi003:11.483>	"Armipotens, praeses belli, Tritonia virgo,
<verg. aen. urn:cts:latinLit:phi0690.phi003:11.484>	frange manu telum Phrygii praedonis et ipsum
<verg. aen. urn:cts:latinLit:phi0690.phi003:11.485>	pronum sterne solo portisque effunde sub altis."
<verg. aen. urn:cts:latinLit:phi0690.phi003:11.486>	Cingitur ipse furens certatim in proelia Turnus.
<verg. aen. urn:cts:latinLit:phi0690.phi003:11.487>	Iamque adeo rutilum thoraca indutus aenis
<verg. aen. urn:cts:latinLit:phi0690.phi003:11.488>	horrebat squamis surasque incluserat auro,
<verg. aen. urn:cts:latinLit:phi0690.phi003:11.489>	tempora nudus adhuc, laterique adcinxerat ensem
<verg. aen. urn:cts:latinLit:phi0690.phi003:11.490>	fulgebatque alta decurrens aureus arce,
<verg. aen. urn:cts:latinLit:phi0690.phi003:11.491>	exsultatque animis et spe iam praecipit hostem:
<verg. aen. urn:cts:latinLit:phi0690.phi003:11.492>	qualis ubi abruptis fugit praesaepia vinclis
<verg. aen. urn:cts:latinLit:phi0690.phi003:11.493>	tandem liber equus campoque potitus aperto
<verg. aen. urn:cts:latinLit:phi0690.phi003:11.494>	aut ille in pastus armentaque tendit equarum
<verg. aen. urn:cts:latinLit:phi0690.phi003:11.495>	aut adsuetus aquae perfundi flumine noto
<verg. aen. urn:cts:latinLit:phi0690.phi003:11.496>	emicat adrectisque fremit cervicibus alte
<verg. aen. urn:cts:latinLit:phi0690.phi003:11.497>	luxurians, luduntque iubae per colla, per armos.
<verg. aen. urn:cts:latinLit:phi0690.phi003:11.498>	Obvia cui Volscorum acie comitante Camilla
<verg. aen. urn:cts:latinLit:phi0690.phi003:11.499>	occurrit portisque ab equo regina sub ipsis
<verg. aen. urn:cts:latinLit:phi0690.phi003:11.500>	desiluit, quam tota cohors imitata relictis
<verg. aen. urn:cts:latinLit:phi0690.phi003:11.501>	ad terram defluxit equis; tum talia fatur:
<verg. aen. urn:cts:latinLit:phi0690.phi003:11.502>	"Turne, sui merito siqua est fiducia forti,
<verg. aen. urn:cts:latinLit:phi0690.phi003:11.503>	audeo et Aeneadum promitto occurrere turmae
<verg. aen. urn:cts:latinLit:phi0690.phi003:11.504>	solaque Tyrrhenos equites ire obvia contra.
<verg. aen. urn:cts:latinLit:phi0690.phi003:11.505>	Me sine prima manu temptare pericula belli
<verg. aen. urn:cts:latinLit:phi0690.phi003:11.506>	tu pedes ad muros subsiste et moenia serva."
<verg. aen. urn:cts:latinLit:phi0690.phi003:11.507>	Turnus ad haec, oculos horrenda in virgine fixus:
<verg. aen. urn:cts:latinLit:phi0690.phi003:11.508>	"O decus Italiae virgo, quas dicere grates
<verg. aen. urn:cts:latinLit:phi0690.phi003:11.509>	quasve referre parem? Sed nunc, est omnia quando
<verg. aen. urn:cts:latinLit:phi0690.phi003:11.510>	iste animus supra, mecum partire laborem.
<verg. aen. urn:cts:latinLit:phi0690.phi003:11.511>	Aeneas, ut fama fidem missique reportant
<verg. aen. urn:cts:latinLit:phi0690.phi003:11.512>	exploratores, equitum levia improbus arma
<verg. aen. urn:cts:latinLit:phi0690.phi003:11.513>	praemisit, quaterent campos; ipse ardua montis
<verg. aen. urn:cts:latinLit:phi0690.phi003:11.514>	per deserta iugo superans adventat ad urbem.
<verg. aen. urn:cts:latinLit:phi0690.phi003:11.515>	Furta paro belli convexo in tramite silvae?
<verg. aen. urn:cts:latinLit:phi0690.phi003:11.516>	ut bivias armato obsidam milite fauces.
<verg. aen. urn:cts:latinLit:phi0690.phi003:11.517>	Tu Tyrrhenum equitem conlatis excipe signis;
<verg. aen. urn:cts:latinLit:phi0690.phi003:11.518>	tecum acer Messapus erit turmaeque Latinae
<verg. aen. urn:cts:latinLit:phi0690.phi003:11.519>	Tiburtique manus, ducis et tu concipe curam."
<verg. aen. urn:cts:latinLit:phi0690.phi003:11.520>	Sic ait, et paribus Messapum in proelia dictis
<verg. aen. urn:cts:latinLit:phi0690.phi003:11.521>	hortatur sociosque duces et pergit in hostem.
<verg. aen. urn:cts:latinLit:phi0690.phi003:11.522>	Est curvo anfractu valles, adcommoda fraudi
<verg. aen. urn:cts:latinLit:phi0690.phi003:11.523>	armorumque dolis, quam densis frondibus atrum
<verg. aen. urn:cts:latinLit:phi0690.phi003:11.524>	urget utrimque latus, tenuis quo semita ducit
<verg. aen. urn:cts:latinLit:phi0690.phi003:11.525>	angustaeque ferunt fauces aditusque maligni.
<verg. aen. urn:cts:latinLit:phi0690.phi003:11.526>	Hanc super in speculis summoque in vertice montis
<verg. aen. urn:cts:latinLit:phi0690.phi003:11.527>	planities ignota iacet tutique receptus,
<verg. aen. urn:cts:latinLit:phi0690.phi003:11.528>	seu dextra laevaque velis occurrere pugnae,
<verg. aen. urn:cts:latinLit:phi0690.phi003:11.529>	sive instare iugis et grandia volvere saxa.
<verg. aen. urn:cts:latinLit:phi0690.phi003:11.530>	Huc iuvenis nota fertur regione viarum
<verg. aen. urn:cts:latinLit:phi0690.phi003:11.531>	arripuitque locum et silvis insedit iniquis.
<verg. aen. urn:cts:latinLit:phi0690.phi003:11.532>	Velocem interea superis in sedibus Opim,
<verg. aen. urn:cts:latinLit:phi0690.phi003:11.533>	unam ex virginibus sociis sacraque caterva,
<verg. aen. urn:cts:latinLit:phi0690.phi003:11.534>	compellabat et has tristis Latonia voces
<verg. aen. urn:cts:latinLit:phi0690.phi003:11.535>	ore dabat: "Graditur bellum ad crudele Camilla,
<verg. aen. urn:cts:latinLit:phi0690.phi003:11.536>	O virgo, et nostris nequiquam cingitur armis,
<verg. aen. urn:cts:latinLit:phi0690.phi003:11.537>	cara mihi ante alias." Neque enim novus iste Dianae
<verg. aen. urn:cts:latinLit:phi0690.phi003:11.538>	venit amor subitaque animum dulcedine movit.
<verg. aen. urn:cts:latinLit:phi0690.phi003:11.539>	Pulsus ob invidiam regno viresque superbas
<verg. aen. urn:cts:latinLit:phi0690.phi003:11.540>	Priverno antiqua Metabus cum excederet urbe,
<verg. aen. urn:cts:latinLit:phi0690.phi003:11.541>	infantem fugiens media inter proelia belli
<verg. aen. urn:cts:latinLit:phi0690.phi003:11.542>	sustulit exsilio comitem matrisque vocavit
<verg. aen. urn:cts:latinLit:phi0690.phi003:11.543>	nomine Casmillae mutata parte Camillam.
<verg. aen. urn:cts:latinLit:phi0690.phi003:11.544>	Ipse sinu prae se portans iuga longa petebat
<verg. aen. urn:cts:latinLit:phi0690.phi003:11.545>	solorum nemorum: tela undique saeva premebant
<verg. aen. urn:cts:latinLit:phi0690.phi003:11.546>	et circumfuso volitabant milite Volsci.
<verg. aen. urn:cts:latinLit:phi0690.phi003:11.547>	Ecce fugae medio summis Amasenus abundans
<verg. aen. urn:cts:latinLit:phi0690.phi003:11.548>	spumabat ripis: tantus se nubibus imber
<verg. aen. urn:cts:latinLit:phi0690.phi003:11.549>	ruperat. Ille, innare parans, infantis amore
<verg. aen. urn:cts:latinLit:phi0690.phi003:11.550>	tardatur caroque oneri timet. Omnia secum
<verg. aen. urn:cts:latinLit:phi0690.phi003:11.551>	versanti subito vix haec sententia sedit.
<verg. aen. urn:cts:latinLit:phi0690.phi003:11.552>	Telum immane manu valida quod forte gerebat
<verg. aen. urn:cts:latinLit:phi0690.phi003:11.553>	bellator, solidum nodis et robore cocto,
<verg. aen. urn:cts:latinLit:phi0690.phi003:11.554>	huic natam, libro et silvestri subere clausam,
<verg. aen. urn:cts:latinLit:phi0690.phi003:11.555>	implicat atque habilem mediae circumligat hastae;
<verg. aen. urn:cts:latinLit:phi0690.phi003:11.556>	quam dextra ingenti librans ita ad aethera fatur:
<verg. aen. urn:cts:latinLit:phi0690.phi003:11.557>	"Alma, tibi hanc, nemorum cultrix, Latonia virgo,
<verg. aen. urn:cts:latinLit:phi0690.phi003:11.558>	ipse pater famulam voveo; tua prima per auras
<verg. aen. urn:cts:latinLit:phi0690.phi003:11.559>	tela tenens supplex hostem fugit. Accipe, testor,
<verg. aen. urn:cts:latinLit:phi0690.phi003:11.560>	diva tuam, quae nunc dubiis committitur auris.
<verg. aen. urn:cts:latinLit:phi0690.phi003:11.561>	Dixit et adducto contortum hastile lacerto
<verg. aen. urn:cts:latinLit:phi0690.phi003:11.562>	immittit: sonuere undae, rapidum super amnem
<verg. aen. urn:cts:latinLit:phi0690.phi003:11.563>	infelix fugit in iaculo stridente Camilla.
<verg. aen. urn:cts:latinLit:phi0690.phi003:11.564>	At Metabus, magna propius iam urgente caterva,
<verg. aen. urn:cts:latinLit:phi0690.phi003:11.565>	dat sese fluvio atque hastam cum virgine victor
<verg. aen. urn:cts:latinLit:phi0690.phi003:11.566>	gramineo donum Triviae de caespite vellit.
<verg. aen. urn:cts:latinLit:phi0690.phi003:11.567>	Non illum tectis ullae, non moenibus urbes
<verg. aen. urn:cts:latinLit:phi0690.phi003:11.568>	accepere neque ipse manus feritate dedisset:
<verg. aen. urn:cts:latinLit:phi0690.phi003:11.569>	pastorum et solis exegit montibus aevom.
<verg. aen. urn:cts:latinLit:phi0690.phi003:11.570>	Hic natam in dumis interque horrentia lustra
<verg. aen. urn:cts:latinLit:phi0690.phi003:11.571>	armentalis equae mammis et lacte ferino
<verg. aen. urn:cts:latinLit:phi0690.phi003:11.572>	nutribat, teneris immulgens ubera labris.
<verg. aen. urn:cts:latinLit:phi0690.phi003:11.573>	Utque pedum primis infans vestigia plantis
<verg. aen. urn:cts:latinLit:phi0690.phi003:11.574>	institerat, iaculo palmas armavit acuto
<verg. aen. urn:cts:latinLit:phi0690.phi003:11.575>	spiculaque ex umero parvae suspendit et arcum.
<verg. aen. urn:cts:latinLit:phi0690.phi003:11.576>	Pro crinali auro, pro longae tegmine pallae
<verg. aen. urn:cts:latinLit:phi0690.phi003:11.577>	tigridis exuviae per dorsum a vertice pendent.
<verg. aen. urn:cts:latinLit:phi0690.phi003:11.578>	Tela manu iam tum tenera puerilia torsit
<verg. aen. urn:cts:latinLit:phi0690.phi003:11.579>	et fundam tereti circum caput egit habena
<verg. aen. urn:cts:latinLit:phi0690.phi003:11.580>	Strymoniamque gruem aut album deiecit olorem.
<verg. aen. urn:cts:latinLit:phi0690.phi003:11.581>	Multae illam frustra Tyrrhena per oppida matres
<verg. aen. urn:cts:latinLit:phi0690.phi003:11.582>	optavere nurum: sola contenta Diana
<verg. aen. urn:cts:latinLit:phi0690.phi003:11.583>	aeternum telorum et virginitatis amorem
<verg. aen. urn:cts:latinLit:phi0690.phi003:11.584>	intemerata colit. "Vellem haud correpta fuisset
<verg. aen. urn:cts:latinLit:phi0690.phi003:11.585>	militia tali, conata lacessere Teucros:
<verg. aen. urn:cts:latinLit:phi0690.phi003:11.586>	cara mihi comitumque foret nunc una mearum.
<verg. aen. urn:cts:latinLit:phi0690.phi003:11.587>	Verum age, quandoquidem fatis urgetur acerbis,
<verg. aen. urn:cts:latinLit:phi0690.phi003:11.588>	abere, nympha, polo finisque invise Latinos,
<verg. aen. urn:cts:latinLit:phi0690.phi003:11.589>	tristis ubi infausto committitur omine pugna.
<verg. aen. urn:cts:latinLit:phi0690.phi003:11.590>	Haec cape et ultricem pharetra deprome sagittam:
<verg. aen. urn:cts:latinLit:phi0690.phi003:11.591>	hac quicumque sacrum violarit volnere corpus,
<verg. aen. urn:cts:latinLit:phi0690.phi003:11.592>	Tros Italusque, mihi pariter det sanguine poenas.
<verg. aen. urn:cts:latinLit:phi0690.phi003:11.593>	Post ego nube cava miserandae corpus et arma
<verg. aen. urn:cts:latinLit:phi0690.phi003:11.594>	inspoliata feram tumulo patriaeque reponam."
<verg. aen. urn:cts:latinLit:phi0690.phi003:11.595>	Dixit; at illa levis caeli delapsa per auras
<verg. aen. urn:cts:latinLit:phi0690.phi003:11.596>	insonuit, nigro circumdata turbine corpus.
<verg. aen. urn:cts:latinLit:phi0690.phi003:11.597>	At manus interea muris Troiana propinquat
<verg. aen. urn:cts:latinLit:phi0690.phi003:11.598>	Etruscique duces equitumque exercitus omnis,
<verg. aen. urn:cts:latinLit:phi0690.phi003:11.599>	compositi numero in turmas. Fremit aequore toto
<verg. aen. urn:cts:latinLit:phi0690.phi003:11.600>	insultans sonipes et pressis pugnat habenis
<verg. aen. urn:cts:latinLit:phi0690.phi003:11.601>	huc conversus et huc; tum late ferreus hastis
<verg. aen. urn:cts:latinLit:phi0690.phi003:11.602>	horret ager campique armis sublimibus ardent.
<verg. aen. urn:cts:latinLit:phi0690.phi003:11.603>	Nec non Messapus contra celeresque Latini
<verg. aen. urn:cts:latinLit:phi0690.phi003:11.604>	et cum fratre Coras et virginis ala Camillae
<verg. aen. urn:cts:latinLit:phi0690.phi003:11.605>	adversi campo apparent hastasque reductis
<verg. aen. urn:cts:latinLit:phi0690.phi003:11.606>	protendunt longe dextris et spicula vibrant,
<verg. aen. urn:cts:latinLit:phi0690.phi003:11.607>	adventusque virum fremitusque ardescit equorum.
<verg. aen. urn:cts:latinLit:phi0690.phi003:11.608>	Iamque intra iactum teli progressus uterque
<verg. aen. urn:cts:latinLit:phi0690.phi003:11.609>	substiterat: subito erumpunt clamore furentisque
<verg. aen. urn:cts:latinLit:phi0690.phi003:11.610>	exhortantur equos; fundunt simul undique tela
<verg. aen. urn:cts:latinLit:phi0690.phi003:11.611>	crebra nivis ritu caelumque obtexitur umbra.
<verg. aen. urn:cts:latinLit:phi0690.phi003:11.612>	Continuo adversis Tyrrhenus et acer Aconteus
<verg. aen. urn:cts:latinLit:phi0690.phi003:11.613>	conixi incurrunt hastis primique ruina
<verg. aen. urn:cts:latinLit:phi0690.phi003:11.614>	dant sonitum ingenti perfractaque quadrupedantum
<verg. aen. urn:cts:latinLit:phi0690.phi003:11.615>	pectora pectoribus rumpunt: excussus Aconteus
<verg. aen. urn:cts:latinLit:phi0690.phi003:11.616>	fulminis in morem aut tormento ponderis acti
<verg. aen. urn:cts:latinLit:phi0690.phi003:11.617>	praecipitat longe et vitam dispergit in auras.
<verg. aen. urn:cts:latinLit:phi0690.phi003:11.618>	Extemplo turbatae acies, versique Latini
<verg. aen. urn:cts:latinLit:phi0690.phi003:11.619>	reiciunt parmas et equos ad moenia vertunt.
<verg. aen. urn:cts:latinLit:phi0690.phi003:11.620>	Troes agunt, princeps turmas inducit Asilas.
<verg. aen. urn:cts:latinLit:phi0690.phi003:11.621>	Iamque propinquabant portis, rursusque Latini
<verg. aen. urn:cts:latinLit:phi0690.phi003:11.622>	clamorem tollunt et mollia colla reflectunt:
<verg. aen. urn:cts:latinLit:phi0690.phi003:11.623>	hi fugiunt penitusque datis referuntur habenis.
<verg. aen. urn:cts:latinLit:phi0690.phi003:11.624>	Qualis ubi alterno procurrens gurgite pontus
<verg. aen. urn:cts:latinLit:phi0690.phi003:11.625>	nunc ruit ad terram scopulusque superiacit unda
<verg. aen. urn:cts:latinLit:phi0690.phi003:11.626>	spumeus extremamque sinu perfundit arenam,
<verg. aen. urn:cts:latinLit:phi0690.phi003:11.627>	nunc rapidus retro atque aestu revoluta resorbens
<verg. aen. urn:cts:latinLit:phi0690.phi003:11.628>	saxa fugit litusque vado labente relinquit:
<verg. aen. urn:cts:latinLit:phi0690.phi003:11.629>	bis Tusci Rutulos egere ad moenia versos,
<verg. aen. urn:cts:latinLit:phi0690.phi003:11.630>	bis reiecti armis respectant terga tegentes.
<verg. aen. urn:cts:latinLit:phi0690.phi003:11.631>	Tertia sed postquam congressi in proelia totas
<verg. aen. urn:cts:latinLit:phi0690.phi003:11.632>	implicuere inter se acies legitque virum vir:
<verg. aen. urn:cts:latinLit:phi0690.phi003:11.633>	tum vero et gemitus morientum et sanguine in alto
<verg. aen. urn:cts:latinLit:phi0690.phi003:11.634>	armaque corporaque et permixti caede virorum
<verg. aen. urn:cts:latinLit:phi0690.phi003:11.635>	semianimes volvuntur equi, pugna aspera surgit.
<verg. aen. urn:cts:latinLit:phi0690.phi003:11.636>	Orsilochus Remuli, quando ipsum horrebat adire,
<verg. aen. urn:cts:latinLit:phi0690.phi003:11.637>	hastam intorsit equo ferrumque sub aure reliquit.
<verg. aen. urn:cts:latinLit:phi0690.phi003:11.638>	Quo sonipes ictu furit arduus altaque iactat
<verg. aen. urn:cts:latinLit:phi0690.phi003:11.639>	vulneris impatiens arrecto pectore crura:
<verg. aen. urn:cts:latinLit:phi0690.phi003:11.640>	volvitur ille excussus humi. Catillus Iollan
<verg. aen. urn:cts:latinLit:phi0690.phi003:11.641>	ingentemque animis, ingentem corpore et armis
<verg. aen. urn:cts:latinLit:phi0690.phi003:11.642>	deicit Herminium, nudo cui vertice fulva
<verg. aen. urn:cts:latinLit:phi0690.phi003:11.643>	caesaries nudique umeri, nec vulnera terrent:
<verg. aen. urn:cts:latinLit:phi0690.phi003:11.644>	tantus in arma patet. Latos huic hasta per armos
<verg. aen. urn:cts:latinLit:phi0690.phi003:11.645>	acta tremit duplicatque virum transfixa dolore.
<verg. aen. urn:cts:latinLit:phi0690.phi003:11.646>	Funditur ater ubique cruor; dant funera ferro
<verg. aen. urn:cts:latinLit:phi0690.phi003:11.647>	certantes pulchramque petunt per vulnera mortem.
<verg. aen. urn:cts:latinLit:phi0690.phi003:11.648>	At medias inter caedes exsultat Amazon,
<verg. aen. urn:cts:latinLit:phi0690.phi003:11.649>	unum exserta latus pugnae, pharetrata Camilla,
<verg. aen. urn:cts:latinLit:phi0690.phi003:11.650>	et nunc lenta manu spargens hastilia denset,
<verg. aen. urn:cts:latinLit:phi0690.phi003:11.651>	nunc validam dextra rapit indefessa bipennem;
<verg. aen. urn:cts:latinLit:phi0690.phi003:11.652>	aureus ex umero sonat arcus et arma Dianae.
<verg. aen. urn:cts:latinLit:phi0690.phi003:11.653>	Illa etiam in tergum, siquando pulsa recessit,
<verg. aen. urn:cts:latinLit:phi0690.phi003:11.654>	spicula converso fugientia dirigit arcu.
<verg. aen. urn:cts:latinLit:phi0690.phi003:11.655>	At circum lectae comites, Larinaque virgo
<verg. aen. urn:cts:latinLit:phi0690.phi003:11.656>	Tullaque et aeratam quatiens Tarpeia securem,
<verg. aen. urn:cts:latinLit:phi0690.phi003:11.657>	Italides, quas ipsa decus sibi dia Camilla
<verg. aen. urn:cts:latinLit:phi0690.phi003:11.658>	delegit pacisque bonas bellique ministras:
<verg. aen. urn:cts:latinLit:phi0690.phi003:11.659>	quales Threiciae cum flumina Thermodontis
<verg. aen. urn:cts:latinLit:phi0690.phi003:11.660>	pulsant et pictis bellantur Amazones armis
<verg. aen. urn:cts:latinLit:phi0690.phi003:11.661>	seu circum Hippolyten, seu cum se Martia curru
<verg. aen. urn:cts:latinLit:phi0690.phi003:11.662>	Penthesilea refert, magnoque ululante tumultu
<verg. aen. urn:cts:latinLit:phi0690.phi003:11.663>	feminea exsultant lunatis agmina peltis.
<verg. aen. urn:cts:latinLit:phi0690.phi003:11.664>	Quem telo primum, quem postremum, aspera virgo,
<verg. aen. urn:cts:latinLit:phi0690.phi003:11.665>	deicis? Aut quot humi morientia corpora fundis?
<verg. aen. urn:cts:latinLit:phi0690.phi003:11.666>	Eunaeum Clitio primum patre, cuius apertum
<verg. aen. urn:cts:latinLit:phi0690.phi003:11.667>	adversi longa transverberat abiete pectus:
<verg. aen. urn:cts:latinLit:phi0690.phi003:11.668>	sanguinis ille vomens rivos cadit atque cruentam
<verg. aen. urn:cts:latinLit:phi0690.phi003:11.669>	mandit humum moriensque suo se in volnere versat.
<verg. aen. urn:cts:latinLit:phi0690.phi003:11.670>	Tum Lirim Pagasumque super; quorum alter habenas
<verg. aen. urn:cts:latinLit:phi0690.phi003:11.671>	suffosso revolutus equo dum colligit, alter
<verg. aen. urn:cts:latinLit:phi0690.phi003:11.672>	dum subit ac dextram labenti tendit inermem,
<verg. aen. urn:cts:latinLit:phi0690.phi003:11.673>	praecipites pariterque ruunt. His addit Amastrum
<verg. aen. urn:cts:latinLit:phi0690.phi003:11.674>	Hippotaden, sequiturque incumbens eminus hasta
<verg. aen. urn:cts:latinLit:phi0690.phi003:11.675>	Tereaque Harpalycumque et Demophoonta Chrominque;
<verg. aen. urn:cts:latinLit:phi0690.phi003:11.676>	quotque emissa manu contorsit spicula virgo,
<verg. aen. urn:cts:latinLit:phi0690.phi003:11.677>	tot Phrygii cecidere viri. Procul Ornytus armis
<verg. aen. urn:cts:latinLit:phi0690.phi003:11.678>	ignotis et equo venator Iapyge fertur,
<verg. aen. urn:cts:latinLit:phi0690.phi003:11.679>	cui pellis latos umeros erepta iuvenco
<verg. aen. urn:cts:latinLit:phi0690.phi003:11.680>	pugnatori operit, caput ingens oris hiatus
<verg. aen. urn:cts:latinLit:phi0690.phi003:11.681>	et malae texere lupi cum dentibus albis,
<verg. aen. urn:cts:latinLit:phi0690.phi003:11.682>	agrestisque manus armat sparus; ipse catervis
<verg. aen. urn:cts:latinLit:phi0690.phi003:11.683>	vertitur in mediis et toto vertice supra est.
<verg. aen. urn:cts:latinLit:phi0690.phi003:11.684>	Hunc illa exceptum, neque enim labor agmine verso,
<verg. aen. urn:cts:latinLit:phi0690.phi003:11.685>	traicit et super haec inimico pectore fatur:
<verg. aen. urn:cts:latinLit:phi0690.phi003:11.686>	"Silvis te, Tyrrhene, feras agitare putasti?
<verg. aen. urn:cts:latinLit:phi0690.phi003:11.687>	Advenit qui vestra dies muliebribus armis
<verg. aen. urn:cts:latinLit:phi0690.phi003:11.688>	verba redarguerit. Nomen tamen haud leve patrum
<verg. aen. urn:cts:latinLit:phi0690.phi003:11.689>	manibus hoc referes, telo cecidisse Camillae."
<verg. aen. urn:cts:latinLit:phi0690.phi003:11.690>	Protinus Orsilochum et Buten, duo maxima Teucrum
<verg. aen. urn:cts:latinLit:phi0690.phi003:11.691>	corpora, sed Buten aversum cuspide fixit
<verg. aen. urn:cts:latinLit:phi0690.phi003:11.692>	loricam galeamque inter, qua colla sedentis
<verg. aen. urn:cts:latinLit:phi0690.phi003:11.693>	lucent et laevo dependet parma lacerto,
<verg. aen. urn:cts:latinLit:phi0690.phi003:11.694>	Orsilochum fugiens magnumque agitata per orbem
<verg. aen. urn:cts:latinLit:phi0690.phi003:11.695>	eludit gyro interior sequiturque sequentem,
<verg. aen. urn:cts:latinLit:phi0690.phi003:11.696>	tum validam perque arma viro perque ossa securim
<verg. aen. urn:cts:latinLit:phi0690.phi003:11.697>	altior exsurgens oranti et multa precanti
<verg. aen. urn:cts:latinLit:phi0690.phi003:11.698>	congeminat: vulnus calido rigat ora cerebro.
<verg. aen. urn:cts:latinLit:phi0690.phi003:11.699>	Incidit huic subitoque aspectu territus haesit
<verg. aen. urn:cts:latinLit:phi0690.phi003:11.700>	Appenninicolae bellator filius Auni,
<verg. aen. urn:cts:latinLit:phi0690.phi003:11.701>	haud Ligurum extremus, dum fallere fata sinebant.
<verg. aen. urn:cts:latinLit:phi0690.phi003:11.702>	Isque ubi se nullo iam cursu evadere pugnae
<verg. aen. urn:cts:latinLit:phi0690.phi003:11.703>	posse neque instantem reginam avertere cernit,
<verg. aen. urn:cts:latinLit:phi0690.phi003:11.704>	consilio versare dolos ingressus et astu
<verg. aen. urn:cts:latinLit:phi0690.phi003:11.705>	incipit haec: "Quid tam egregium, si femina forti
<verg. aen. urn:cts:latinLit:phi0690.phi003:11.706>	fidis equo? Dimitte fugam et te comminus aequo
<verg. aen. urn:cts:latinLit:phi0690.phi003:11.707>	mecum crede solo pugnaeque adcinge pedestri:
<verg. aen. urn:cts:latinLit:phi0690.phi003:11.708>	iam nosces, ventosa ferat cui gloria fraudem."
<verg. aen. urn:cts:latinLit:phi0690.phi003:11.709>	Dixit, at illa furens acrique adcensa dolore
<verg. aen. urn:cts:latinLit:phi0690.phi003:11.710>	tradit equum comiti paribusque resistit in armis,
<verg. aen. urn:cts:latinLit:phi0690.phi003:11.711>	ense pedes nudo puraque interrita parma.
<verg. aen. urn:cts:latinLit:phi0690.phi003:11.712>	At iuvenis, vicisse dolo ratus, avolat ipse,
<verg. aen. urn:cts:latinLit:phi0690.phi003:11.713>	haud mora, conversisque fugax aufertur habenis
<verg. aen. urn:cts:latinLit:phi0690.phi003:11.714>	quadrupedemque citum ferrata calce fatigat.
<verg. aen. urn:cts:latinLit:phi0690.phi003:11.715>	"Vane Ligus frustraque animis elate superbis,
<verg. aen. urn:cts:latinLit:phi0690.phi003:11.716>	nequiquam patrias temptasti lubricus artis,
<verg. aen. urn:cts:latinLit:phi0690.phi003:11.717>	nec fraus te incolumem fallaci perferet Auno,"
<verg. aen. urn:cts:latinLit:phi0690.phi003:11.718>	haec fatur virgo et pernicibus ignea plantis
<verg. aen. urn:cts:latinLit:phi0690.phi003:11.719>	transit equum cursu frenisque adversa prehensis
<verg. aen. urn:cts:latinLit:phi0690.phi003:11.720>	congreditur poenasque inimico ex sanguine sumit:
<verg. aen. urn:cts:latinLit:phi0690.phi003:11.721>	quam facile accipiter saxo sacer ales ab alto
<verg. aen. urn:cts:latinLit:phi0690.phi003:11.722>	consequitur pennis sublimem in nube columbam
<verg. aen. urn:cts:latinLit:phi0690.phi003:11.723>	comprensamque tenet pedibusque eviscerat uncis;
<verg. aen. urn:cts:latinLit:phi0690.phi003:11.724>	tum cruor et vulsae labuntur ab aethere plumae.
<verg. aen. urn:cts:latinLit:phi0690.phi003:11.725>	At non haec nullis hominum sator atque deorum
<verg. aen. urn:cts:latinLit:phi0690.phi003:11.726>	observans oculis summo sedet altus Olympo:
<verg. aen. urn:cts:latinLit:phi0690.phi003:11.727>	Tyrrhenum genitor Tarchonem in proelia saeva
<verg. aen. urn:cts:latinLit:phi0690.phi003:11.728>	suscitat et stimulis haud mollibus incitat iras.
<verg. aen. urn:cts:latinLit:phi0690.phi003:11.729>	Ergo inter caedes cedentiaque agmina Tarchon
<verg. aen. urn:cts:latinLit:phi0690.phi003:11.730>	fertur equo variisque instigat vocibus alas,
<verg. aen. urn:cts:latinLit:phi0690.phi003:11.731>	nomine quemque vocans, reficitque in proelia pulsos.
<verg. aen. urn:cts:latinLit:phi0690.phi003:11.732>	"Quis metus, O numquam dolituri, O semper inertes
<verg. aen. urn:cts:latinLit:phi0690.phi003:11.733>	Tyrrheni, quae tanta animis ignavia venit?
<verg. aen. urn:cts:latinLit:phi0690.phi003:11.734>	Femina palantis agit atque haec agmina vertit!
<verg. aen. urn:cts:latinLit:phi0690.phi003:11.735>	Quo ferrum quidve haec gerimus tela inrita dextris?
<verg. aen. urn:cts:latinLit:phi0690.phi003:11.736>	At non in Venerem segnes nocturnaque bella
<verg. aen. urn:cts:latinLit:phi0690.phi003:11.737>	aut ubi curva choros indixit tibia Bacchi,
<verg. aen. urn:cts:latinLit:phi0690.phi003:11.738>	exspectate dapes et plenae pocula mensae,
<verg. aen. urn:cts:latinLit:phi0690.phi003:11.739>	hic amor, hoc studium, dum sacra secundus haruspex
<verg. aen. urn:cts:latinLit:phi0690.phi003:11.740>	nuntiet ac lucos vocet hostia pinguis in altos!"
<verg. aen. urn:cts:latinLit:phi0690.phi003:11.741>	Haec effatus equum in medios, moriturus et ipse,
<verg. aen. urn:cts:latinLit:phi0690.phi003:11.742>	concitat et Venulo adversum se turbidus infert
<verg. aen. urn:cts:latinLit:phi0690.phi003:11.743>	dereptumque ab equo dextra complectitur hostem
<verg. aen. urn:cts:latinLit:phi0690.phi003:11.744>	et gremium ante suum multa vi concitus aufert.
<verg. aen. urn:cts:latinLit:phi0690.phi003:11.745>	Tollitur in caelum clamor, cunctique Latini
<verg. aen. urn:cts:latinLit:phi0690.phi003:11.746>	convertere oculos. Volat igneus aequore Tarchon
<verg. aen. urn:cts:latinLit:phi0690.phi003:11.747>	arma virumque ferens; tum summa ipsius ab hasta
<verg. aen. urn:cts:latinLit:phi0690.phi003:11.748>	defringit ferrum et partis rimatur apertas,
<verg. aen. urn:cts:latinLit:phi0690.phi003:11.749>	qua vulnus letale ferat; contra ille repugnans
<verg. aen. urn:cts:latinLit:phi0690.phi003:11.750>	sustinet a iugulo dextram et vim viribus exit.
<verg. aen. urn:cts:latinLit:phi0690.phi003:11.751>	Utque volans alte raptum cum fulva draconem
<verg. aen. urn:cts:latinLit:phi0690.phi003:11.752>	fert aquila implicuitque pedes atque unguibus haesit,
<verg. aen. urn:cts:latinLit:phi0690.phi003:11.753>	saucius at serpens sinuosa volumina versat
<verg. aen. urn:cts:latinLit:phi0690.phi003:11.754>	adrectisque horret squamis et sibilat ore,
<verg. aen. urn:cts:latinLit:phi0690.phi003:11.755>	arduus insurgens; illa haud minus urget obunco
<verg. aen. urn:cts:latinLit:phi0690.phi003:11.756>	luctantem rostro, simul aethera verberat alis:
<verg. aen. urn:cts:latinLit:phi0690.phi003:11.757>	haud aliter praedam Tiburtum ex agmine Tarchon
<verg. aen. urn:cts:latinLit:phi0690.phi003:11.758>	portat ovans. Ducis exemplum eventumque secuti
<verg. aen. urn:cts:latinLit:phi0690.phi003:11.759>	Maeonidae incurrunt. Tum fatis debitus Arruns
<verg. aen. urn:cts:latinLit:phi0690.phi003:11.760>	velocem iaculo et multa prior arte Camillam
<verg. aen. urn:cts:latinLit:phi0690.phi003:11.761>	circuit et quae sit fortuna facillima, temptat.
<verg. aen. urn:cts:latinLit:phi0690.phi003:11.762>	Qua se cumque furens medio tulit agmine virgo,
<verg. aen. urn:cts:latinLit:phi0690.phi003:11.763>	hac Arruns subit et tacitus vestigia lustrat;
<verg. aen. urn:cts:latinLit:phi0690.phi003:11.764>	qua victrix redit illa pedemque ex hoste reportat,
<verg. aen. urn:cts:latinLit:phi0690.phi003:11.765>	hac iuvenis furtim celeris detorquet habenas.
<verg. aen. urn:cts:latinLit:phi0690.phi003:11.766>	Hos aditus iamque hos aditus omnemque pererrat
<verg. aen. urn:cts:latinLit:phi0690.phi003:11.767>	undique circuitum et certam quatit improbus hastam.
<verg. aen. urn:cts:latinLit:phi0690.phi003:11.768>	Forte sacer Cybelo Chloreus olimque sacerdos
<verg. aen. urn:cts:latinLit:phi0690.phi003:11.769>	insignis longe Phrygiis fulgebat in armis
<verg. aen. urn:cts:latinLit:phi0690.phi003:11.770>	spumantemque agitabat equum, quem pellis anis
<verg. aen. urn:cts:latinLit:phi0690.phi003:11.771>	in plumam squamis auro conserta tegebat.
<verg. aen. urn:cts:latinLit:phi0690.phi003:11.772>	Ipse, peregrina ferrugine clarus et ostro,
<verg. aen. urn:cts:latinLit:phi0690.phi003:11.773>	spicula torquebat Lycio Gortynia cornu;
<verg. aen. urn:cts:latinLit:phi0690.phi003:11.774>	aureus ex umeris erat arcus et aurea vati
<verg. aen. urn:cts:latinLit:phi0690.phi003:11.775>	cassida; tum croceam chlamydemque sinusque crepantis
<verg. aen. urn:cts:latinLit:phi0690.phi003:11.776>	carbaseos fulvo in nodum collegerat auro
<verg. aen. urn:cts:latinLit:phi0690.phi003:11.777>	pictus acu tunicas et barbara tegmina crurum.
<verg. aen. urn:cts:latinLit:phi0690.phi003:11.778>	Hunc virgo, sive ut templis praefigeret arma
<verg. aen. urn:cts:latinLit:phi0690.phi003:11.779>	Troa, captivo sive ut se ferret in auro
<verg. aen. urn:cts:latinLit:phi0690.phi003:11.780>	venatrix, unum ex omni certamine pugnae
<verg. aen. urn:cts:latinLit:phi0690.phi003:11.781>	caeca sequebatur totumque incauta per agmen
<verg. aen. urn:cts:latinLit:phi0690.phi003:11.782>	femineo praedae et spoliorum ardebat amore,
<verg. aen. urn:cts:latinLit:phi0690.phi003:11.783>	telum ex insidiis cum tandem tempore capto
<verg. aen. urn:cts:latinLit:phi0690.phi003:11.784>	concitat et superos Arruns sic voce precatur:
<verg. aen. urn:cts:latinLit:phi0690.phi003:11.785>	"Summe deum, sancti custos Soractis Apollo,
<verg. aen. urn:cts:latinLit:phi0690.phi003:11.786>	quem primi colimus, cui pineus ardor acervo
<verg. aen. urn:cts:latinLit:phi0690.phi003:11.787>	pascitur et medium freti pietate per ignem
<verg. aen. urn:cts:latinLit:phi0690.phi003:11.788>	cultores multa premimus vestigia pruna,
<verg. aen. urn:cts:latinLit:phi0690.phi003:11.789>	da, pater, hoc nostris aboleri dedecus armis,
<verg. aen. urn:cts:latinLit:phi0690.phi003:11.790>	omnipotens. Non exuvias pulsaeve tropaeum
<verg. aen. urn:cts:latinLit:phi0690.phi003:11.791>	virginis aut spolia ulla peto (mihi cetera laudem
<verg. aen. urn:cts:latinLit:phi0690.phi003:11.792>	facta ferent): haec dira meo dum vulnere pestis
<verg. aen. urn:cts:latinLit:phi0690.phi003:11.793>	pulsa cadat, patrias remeabo inglorius urbes.
<verg. aen. urn:cts:latinLit:phi0690.phi003:11.794>	Audiit et voti Phoebus succedere partem
<verg. aen. urn:cts:latinLit:phi0690.phi003:11.795>	mente dedit, partem volucris dispersit in auras:
<verg. aen. urn:cts:latinLit:phi0690.phi003:11.796>	sterneret ut subita turbatam morte Camillam,
<verg. aen. urn:cts:latinLit:phi0690.phi003:11.797>	adnuit oranti; reducem ut patria alta videret,
<verg. aen. urn:cts:latinLit:phi0690.phi003:11.798>	non dedit, inque Notos vocem vertere procellae.
<verg. aen. urn:cts:latinLit:phi0690.phi003:11.799>	Ergo ut missa manu sonitum dedit hasta per auras,
<verg. aen. urn:cts:latinLit:phi0690.phi003:11.800>	convertere animos acris oculosque tulere
<verg. aen. urn:cts:latinLit:phi0690.phi003:11.801>	cuncti ad reginam Volsci. Nihil ipsa nec aurae
<verg. aen. urn:cts:latinLit:phi0690.phi003:11.802>	nec sonitus memor aut venientis ab aethere teli,
<verg. aen. urn:cts:latinLit:phi0690.phi003:11.803>	hasta sub exsertam donec perlata papillam
<verg. aen. urn:cts:latinLit:phi0690.phi003:11.804>	haesit virgineumque alte bibit acta cruorem.
<verg. aen. urn:cts:latinLit:phi0690.phi003:11.805>	Concurrunt trepidae comites dominamque ruentem
<verg. aen. urn:cts:latinLit:phi0690.phi003:11.806>	suscipiunt. Fugit ante omnis exterritus Arruns,
<verg. aen. urn:cts:latinLit:phi0690.phi003:11.807>	laetitia mixtoque metu, nec iam amplius hastae
<verg. aen. urn:cts:latinLit:phi0690.phi003:11.808>	credere nec telis occurrere virginis audet.
<verg. aen. urn:cts:latinLit:phi0690.phi003:11.809>	Ac velut ille, prius quam tela inimica sequantur,
<verg. aen. urn:cts:latinLit:phi0690.phi003:11.810>	continuo in montis sese avius abdidit altos
<verg. aen. urn:cts:latinLit:phi0690.phi003:11.811>	occiso pastore lupus magnove iuvenco,
<verg. aen. urn:cts:latinLit:phi0690.phi003:11.812>	conscius audacis facti, caudamque remulcens
<verg. aen. urn:cts:latinLit:phi0690.phi003:11.813>	subiecit pavitantem utero silvasque petivit:
<verg. aen. urn:cts:latinLit:phi0690.phi003:11.814>	haud secus ex oculis se turbidus abstulit Arruns
<verg. aen. urn:cts:latinLit:phi0690.phi003:11.815>	contentusque fuga mediis se immiscuit armis.
<verg. aen. urn:cts:latinLit:phi0690.phi003:11.816>	Illa manu moriens telum trahit, ossa sed inter
<verg. aen. urn:cts:latinLit:phi0690.phi003:11.817>	ferreus ad costas alto stat vulnere mucro:
<verg. aen. urn:cts:latinLit:phi0690.phi003:11.818>	labitur exsanguis, labuntur frigida leto
<verg. aen. urn:cts:latinLit:phi0690.phi003:11.819>	lumina, purpureus quondam color ora reliquit.
<verg. aen. urn:cts:latinLit:phi0690.phi003:11.820>	Tum sic exspirans Accam ex aequalibus unam
<verg. aen. urn:cts:latinLit:phi0690.phi003:11.821>	adloquitur fidam ante alias, quae sola Camillae,
<verg. aen. urn:cts:latinLit:phi0690.phi003:11.822>	quicum partiri curas; atque haec ita fatur:
<verg. aen. urn:cts:latinLit:phi0690.phi003:11.823>	"Hactenus, Acca soror, potui: nunc vulnus acerbum
<verg. aen. urn:cts:latinLit:phi0690.phi003:11.824>	conficit, et tenebris nigrescunt omnia circum.
<verg. aen. urn:cts:latinLit:phi0690.phi003:11.825>	Effuge et haec Turno mandata novissima perfer:
<verg. aen. urn:cts:latinLit:phi0690.phi003:11.826>	succedat pugnae Troianosque arceat urbe.
<verg. aen. urn:cts:latinLit:phi0690.phi003:11.827>	Iamque vale." Simul his dictis linquebat habenas,
<verg. aen. urn:cts:latinLit:phi0690.phi003:11.828>	ad terram non sponte fluens. Tum frigida toto
<verg. aen. urn:cts:latinLit:phi0690.phi003:11.829>	paulatim exsolvit se corpore lentaque colla
<verg. aen. urn:cts:latinLit:phi0690.phi003:11.830>	et captum leto posuit caput, arma relinquunt,
<verg. aen. urn:cts:latinLit:phi0690.phi003:11.831>	vitaque cum gemitu fugit indignata sub umbras.
<verg. aen. urn:cts:latinLit:phi0690.phi003:11.832>	Tum vero immensus surgens ferit aurea clamor
<verg. aen. urn:cts:latinLit:phi0690.phi003:11.833>	sidera: deiecta crudescit pugna Camilla,
<verg. aen. urn:cts:latinLit:phi0690.phi003:11.834>	incurrunt densi simul omnis copia Teucrum
<verg. aen. urn:cts:latinLit:phi0690.phi003:11.835>	Tyrrhenique duces Evandrique Arcades alae.
<verg. aen. urn:cts:latinLit:phi0690.phi003:11.836>	At Triviae custos iamdudum in montibus Opis
<verg. aen. urn:cts:latinLit:phi0690.phi003:11.837>	alta sedet summis spectatque interrita pugnas.
<verg. aen. urn:cts:latinLit:phi0690.phi003:11.838>	Utque procul medio iuvenum in clamore furentum
<verg. aen. urn:cts:latinLit:phi0690.phi003:11.839>	prospexit tristi multatam morte Camillam,
<verg. aen. urn:cts:latinLit:phi0690.phi003:11.840>	ingemuitque deditque has imo pectore voces:
<verg. aen. urn:cts:latinLit:phi0690.phi003:11.841>	"Heu nimium, virgo, nimium crudele luisti
<verg. aen. urn:cts:latinLit:phi0690.phi003:11.842>	supplicium, Teucros conata lacessere bello!
<verg. aen. urn:cts:latinLit:phi0690.phi003:11.843>	Nec tibi desertae in dumis coluisse Dianam
<verg. aen. urn:cts:latinLit:phi0690.phi003:11.844>	profuit aut nostras umero gessisse sagittas.
<verg. aen. urn:cts:latinLit:phi0690.phi003:11.845>	Non tamen indecorem tua te regina reliquit
<verg. aen. urn:cts:latinLit:phi0690.phi003:11.846>	extrema iam in morte, neque hoc sine nomine letum
<verg. aen. urn:cts:latinLit:phi0690.phi003:11.847>	per gentis erit aut famam patieris inultae.
<verg. aen. urn:cts:latinLit:phi0690.phi003:11.848>	Nam quicumque tuum violavit vulnere corpus,
<verg. aen. urn:cts:latinLit:phi0690.phi003:11.849>	morte luet merita." Fuit ingens monte sub alto
<verg. aen. urn:cts:latinLit:phi0690.phi003:11.850>	regis Dercenni terreno ex aggere bustum
<verg. aen. urn:cts:latinLit:phi0690.phi003:11.851>	antiqui Laurentis opacaque ilice tectum:
<verg. aen. urn:cts:latinLit:phi0690.phi003:11.852>	hic dea se primum rapido pulcherrima nisu
<verg. aen. urn:cts:latinLit:phi0690.phi003:11.853>	sistit et Arruntem tumulo speculatur ab alto.
<verg. aen. urn:cts:latinLit:phi0690.phi003:11.854>	Ut vidit laetantem animis ac vana tumentem,
<verg. aen. urn:cts:latinLit:phi0690.phi003:11.855>	"Cur," inquit, "diversus abis? Huc dirige gressum,
<verg. aen. urn:cts:latinLit:phi0690.phi003:11.856>	huc periture veni, capias ut digna Camillae
<verg. aen. urn:cts:latinLit:phi0690.phi003:11.857>	praemia. Tune etiam telis moriere Dianae?"
<verg. aen. urn:cts:latinLit:phi0690.phi003:11.858>	dixit, et aurata volucrem Threissa sagittam
<verg. aen. urn:cts:latinLit:phi0690.phi003:11.859>	deprompsit pharetra cornuque infensa tetendit
<verg. aen. urn:cts:latinLit:phi0690.phi003:11.860>	et duxit longe, donec curvata coirent
<verg. aen. urn:cts:latinLit:phi0690.phi003:11.861>	inter se capita et manibus iam tangeret aequis,
<verg. aen. urn:cts:latinLit:phi0690.phi003:11.862>	laeva aciem ferri, dextra nervoque papillam.
<verg. aen. urn:cts:latinLit:phi0690.phi003:11.863>	Extemplo teli stridorem aurasque sonantis
<verg. aen. urn:cts:latinLit:phi0690.phi003:11.864>	audiit una Arruns, haesitque in corpore ferrum.
<verg. aen. urn:cts:latinLit:phi0690.phi003:11.865>	Illum exspirantem socii atque extrema gementem
<verg. aen. urn:cts:latinLit:phi0690.phi003:11.866>	obliti ignoto camporum in pulvere linquunt,
<verg. aen. urn:cts:latinLit:phi0690.phi003:11.867>	Opis ad aetherium pennis aufertur Olympum.
<verg. aen. urn:cts:latinLit:phi0690.phi003:11.868>	Prima fugit domina amissa levis ala Camillae;
<verg. aen. urn:cts:latinLit:phi0690.phi003:11.869>	turbati fugiunt Rutuli, fugit acer Atinas
<verg. aen. urn:cts:latinLit:phi0690.phi003:11.870>	disiectique duces desolatique manipli
<verg. aen. urn:cts:latinLit:phi0690.phi003:11.871>	tuta petunt et equis aversi ad moenia tendunt.
<verg. aen. urn:cts:latinLit:phi0690.phi003:11.872>	Nec quisquam instantis Teucros letumque ferentis
<verg. aen. urn:cts:latinLit:phi0690.phi003:11.873>	sustentare valet telis aut sistere contra,
<verg. aen. urn:cts:latinLit:phi0690.phi003:11.874>	sed laxos referunt umeris languentibus arcus,
<verg. aen. urn:cts:latinLit:phi0690.phi003:11.875>	quadrupedumque putrem cursu quatit ungula campum.
<verg. aen. urn:cts:latinLit:phi0690.phi003:11.876>	Volvitur ad muros caligine turbidus atra
<verg. aen. urn:cts:latinLit:phi0690.phi003:11.877>	pulvis, et e speculis percussae pectora matres
<verg. aen. urn:cts:latinLit:phi0690.phi003:11.878>	femineum clamorem ad caeli sidera tollunt.
<verg. aen. urn:cts:latinLit:phi0690.phi003:11.879>	Qui cursu portas primi inrupere patentis,
<verg. aen. urn:cts:latinLit:phi0690.phi003:11.880>	hos inimica super mixto premit agmine turba;
<verg. aen. urn:cts:latinLit:phi0690.phi003:11.881>	nec miseram effugiunt mortem, sed limine in ipso,
<verg. aen. urn:cts:latinLit:phi0690.phi003:11.882>	moenibus in patriis atque inter tuta domorum
<verg. aen. urn:cts:latinLit:phi0690.phi003:11.883>	confixi exspirant animas. Pars claudere portas:
<verg. aen. urn:cts:latinLit:phi0690.phi003:11.884>	nec sociis aperire viam nec moenibus audent
<verg. aen. urn:cts:latinLit:phi0690.phi003:11.885>	accipere orantis, oriturque miserrima caedes
<verg. aen. urn:cts:latinLit:phi0690.phi003:11.886>	defendentum armis aditus inque arma ruentum.
<verg. aen. urn:cts:latinLit:phi0690.phi003:11.887>	Exclusi ante oculos lacrumantumque ora parentum
<verg. aen. urn:cts:latinLit:phi0690.phi003:11.888>	pars in praecipitis fossas urgente ruina
<verg. aen. urn:cts:latinLit:phi0690.phi003:11.889>	volvitur, immissis pars caeca et concita frenis
<verg. aen. urn:cts:latinLit:phi0690.phi003:11.890>	arietat in portas et duros obice postis.
<verg. aen. urn:cts:latinLit:phi0690.phi003:11.891>	Ipsae de muris summo certamine matres,
<verg. aen. urn:cts:latinLit:phi0690.phi003:11.892>	monstrat amor verus patriae, ut videre Camillam,
<verg. aen. urn:cts:latinLit:phi0690.phi003:11.893>	tela manu trepidae iaciunt ac robore duro
<verg. aen. urn:cts:latinLit:phi0690.phi003:11.894>	stipitibus ferrum sudibusque imitantur obustis
<verg. aen. urn:cts:latinLit:phi0690.phi003:11.895>	praecipites primaeque mori pro moenibus ardent.
<verg. aen. urn:cts:latinLit:phi0690.phi003:11.896>	Interea Turnum in silvis saevissimus implet
<verg. aen. urn:cts:latinLit:phi0690.phi003:11.897>	nuntius, et iuveni ingentem fert Acca tumultum:
<verg. aen. urn:cts:latinLit:phi0690.phi003:11.898>	deletas Volscorum acies, cecidisse Camillam,
<verg. aen. urn:cts:latinLit:phi0690.phi003:11.899>	ingruere infensos hostis et Marte secundo
<verg. aen. urn:cts:latinLit:phi0690.phi003:11.900>	omnia corripuisse, metum iam ad moenia ferri.
<verg. aen. urn:cts:latinLit:phi0690.phi003:11.901>	Ille furens, et saeva Iovis sic numina pellunt,
<verg. aen. urn:cts:latinLit:phi0690.phi003:11.902>	deserit obsessos collis, nemora aspera linquit.
<verg. aen. urn:cts:latinLit:phi0690.phi003:11.903>	Vix e conspectu exierat campumque tenebat,
<verg. aen. urn:cts:latinLit:phi0690.phi003:11.904>	cum pater Aeneas saltus ingressus apertos
<verg. aen. urn:cts:latinLit:phi0690.phi003:11.905>	exsuperatque iugum silvaque evadit opaca.
<verg. aen. urn:cts:latinLit:phi0690.phi003:11.906>	Sic ambo ad muros rapidi totoque feruntur
<verg. aen. urn:cts:latinLit:phi0690.phi003:11.907>	agmine nec longis inter se passibus absunt;
<verg. aen. urn:cts:latinLit:phi0690.phi003:11.908>	ac simul Aeneas fumantis pulvere campos
<verg. aen. urn:cts:latinLit:phi0690.phi003:11.909>	prospexit longe Laurentiaque agmina vidit,
<verg. aen. urn:cts:latinLit:phi0690.phi003:11.910>	et saevum Aenean adgnovit Turnus in armis
<verg. aen. urn:cts:latinLit:phi0690.phi003:11.911>	adventumque pedum flatusque audivit equorum.
<verg. aen. urn:cts:latinLit:phi0690.phi003:11.912>	Continuoque ineant pugnas et proelia temptent,
<verg. aen. urn:cts:latinLit:phi0690.phi003:11.913>	ni roseus fessos iam gurgite Phoebus Hibero
<verg. aen. urn:cts:latinLit:phi0690.phi003:11.914>	tinguat equos noctemque die labente reducat:
<verg. aen. urn:cts:latinLit:phi0690.phi003:11.915>	considunt castris ante urbem et moenia vallant.

<verg. aen. urn:cts:latinLit:phi0690.phi003:12.1>	Turnus ut infractos adverso Marte Latinos
<verg. aen. urn:cts:latinLit:phi0690.phi003:12.2>	defecisse videt, sua nunc promissa reposci,
<verg. aen. urn:cts:latinLit:phi0690.phi003:12.3>	se signari oculis, ultro implacabilis ardet
<verg. aen. urn:cts:latinLit:phi0690.phi003:12.4>	attollitque animos. Poenorum qualis in arvis
<verg. aen. urn:cts:latinLit:phi0690.phi003:12.5>	saucius ille gravi venantum vulnere pectus
<verg. aen. urn:cts:latinLit:phi0690.phi003:12.6>	tum demum movet arma leo gaudetque comantis
<verg. aen. urn:cts:latinLit:phi0690.phi003:12.7>	excutiens cervice toros fixumque latronis
<verg. aen. urn:cts:latinLit:phi0690.phi003:12.8>	inpavidus frangit telum et fremit ore cruento:
<verg. aen. urn:cts:latinLit:phi0690.phi003:12.9>	haud secus adcenso gliscit violentia Turno.
<verg. aen. urn:cts:latinLit:phi0690.phi003:12.10>	Tum sic adfatur regem atque ita turbidus infit:
<verg. aen. urn:cts:latinLit:phi0690.phi003:12.11>	"Nulla mora in Turno; nihil est quod dicta retractent
<verg. aen. urn:cts:latinLit:phi0690.phi003:12.12>	ignavi Aeneadae, nec quae pepigere recusent.
<verg. aen. urn:cts:latinLit:phi0690.phi003:12.13>	Congredior, fer sacra, pater, et concipe foedus.
<verg. aen. urn:cts:latinLit:phi0690.phi003:12.14>	Aut hac Dardanium dextra sub Tartara mittam,
<verg. aen. urn:cts:latinLit:phi0690.phi003:12.15>	desertorem Asiae (sedeant spectentque Latini),
<verg. aen. urn:cts:latinLit:phi0690.phi003:12.16>	et solus ferro crimen commune refellam,
<verg. aen. urn:cts:latinLit:phi0690.phi003:12.17>	aut habeat victos, cedat Lavinia coniunx."
<verg. aen. urn:cts:latinLit:phi0690.phi003:12.18>	Olli sedato respondit corde Latinus:
<verg. aen. urn:cts:latinLit:phi0690.phi003:12.19>	"O praestans animi iuvenis, quantum ipse feroci
<verg. aen. urn:cts:latinLit:phi0690.phi003:12.20>	virtute exsuperas, tanto me impensius aequum est
<verg. aen. urn:cts:latinLit:phi0690.phi003:12.21>	consulere atque omnis metuentem expendere casus.
<verg. aen. urn:cts:latinLit:phi0690.phi003:12.22>	Sunt tibi regna patris Dauni, sunt oppida capta
<verg. aen. urn:cts:latinLit:phi0690.phi003:12.23>	multa manu, nec non aurumque animusque Latino est;
<verg. aen. urn:cts:latinLit:phi0690.phi003:12.24>	sunt aliae innuptae Latio et Laurentibus arvis,
<verg. aen. urn:cts:latinLit:phi0690.phi003:12.25>	nec genus indecores. Sine me haec haud mollia fatu
<verg. aen. urn:cts:latinLit:phi0690.phi003:12.26>	sublatis aperire dolis, simul hoc animo hauri.
<verg. aen. urn:cts:latinLit:phi0690.phi003:12.27>	Me natam nulli veterum sociare procorum
<verg. aen. urn:cts:latinLit:phi0690.phi003:12.28>	fas erat, idque omnes divique hominesque canebant.
<verg. aen. urn:cts:latinLit:phi0690.phi003:12.29>	Victus amore tui, cognato sanguine victus
<verg. aen. urn:cts:latinLit:phi0690.phi003:12.30>	coniugis et maestae lacrumis, vincla omnia rupi:
<verg. aen. urn:cts:latinLit:phi0690.phi003:12.31>	promissam eripui genero, arma impia sumpsi.
<verg. aen. urn:cts:latinLit:phi0690.phi003:12.32>	Ex illo qui me casus, quae, Turne, sequantur
<verg. aen. urn:cts:latinLit:phi0690.phi003:12.33>	bella, vides, quantos primus patiare labores.
<verg. aen. urn:cts:latinLit:phi0690.phi003:12.34>	Bis magna victi pugna vix urbe tuemur
<verg. aen. urn:cts:latinLit:phi0690.phi003:12.35>	spes Italas; recalent nostro Thybrina fluenta
<verg. aen. urn:cts:latinLit:phi0690.phi003:12.36>	sanguine adhuc campique ingentes ossibus albent.
<verg. aen. urn:cts:latinLit:phi0690.phi003:12.37>	Quo referor totiens? Quae mentem insania mutat?
<verg. aen. urn:cts:latinLit:phi0690.phi003:12.38>	Si Turno exstincto socios sum adscire paratus,
<verg. aen. urn:cts:latinLit:phi0690.phi003:12.39>	cur non incolumi potius certamina tollo?
<verg. aen. urn:cts:latinLit:phi0690.phi003:12.40>	Quid consanguinei Rutuli, quid cetera dicet
<verg. aen. urn:cts:latinLit:phi0690.phi003:12.41>	Italia, ad mortem si te---Fors dicta refutet!---
<verg. aen. urn:cts:latinLit:phi0690.phi003:12.42>	prodiderim, natam et conubia nostra petentem?
<verg. aen. urn:cts:latinLit:phi0690.phi003:12.43>	Respice res bello varias; miserere parentis
<verg. aen. urn:cts:latinLit:phi0690.phi003:12.44>	longaevi, quem nunc maestum patria Ardea longe
<verg. aen. urn:cts:latinLit:phi0690.phi003:12.45>	dividit." Haudquaquam dictis violentia Turni
<verg. aen. urn:cts:latinLit:phi0690.phi003:12.46>	flectitur: exsuperat magis aegrescitque medendo.
<verg. aen. urn:cts:latinLit:phi0690.phi003:12.47>	Ut primum fari potuit, sic institit ore:
<verg. aen. urn:cts:latinLit:phi0690.phi003:12.48>	"Quam pro me curam geris, hanc precor, optime, pro me
<verg. aen. urn:cts:latinLit:phi0690.phi003:12.49>	deponas letumque sinas pro laude pacisci:
<verg. aen. urn:cts:latinLit:phi0690.phi003:12.50>	et nos tela, pater, ferrumque haud debile dextra
<verg. aen. urn:cts:latinLit:phi0690.phi003:12.51>	spargimus; et nostro sequitur de volnere sanguis.
<verg. aen. urn:cts:latinLit:phi0690.phi003:12.52>	longe illi dea mater erit, quae nube fugacem
<verg. aen. urn:cts:latinLit:phi0690.phi003:12.53>	feminea tegat et vanis sese occulat umbris."
<verg. aen. urn:cts:latinLit:phi0690.phi003:12.54>	At regina, nova pugnae conterrita sorte,
<verg. aen. urn:cts:latinLit:phi0690.phi003:12.55>	flebat et ardentem generum monitura tenebat:
<verg. aen. urn:cts:latinLit:phi0690.phi003:12.56>	"Turne, per has ego te lacrimas, per siquis Amatae
<verg. aen. urn:cts:latinLit:phi0690.phi003:12.57>	tangit honos animum (spes tu nunc una, senectae
<verg. aen. urn:cts:latinLit:phi0690.phi003:12.58>	tu requies miserae, decus imperiumque Latini
<verg. aen. urn:cts:latinLit:phi0690.phi003:12.59>	te penes, in te omnis domus inclinata recumbit).
<verg. aen. urn:cts:latinLit:phi0690.phi003:12.60>	unum oro: desiste manum committere Teucris.
<verg. aen. urn:cts:latinLit:phi0690.phi003:12.61>	Qui te cumque manent isto certamine casus,
<verg. aen. urn:cts:latinLit:phi0690.phi003:12.62>	et me, Turne, manent: simul haec invisa relinquam
<verg. aen. urn:cts:latinLit:phi0690.phi003:12.63>	lumina nec generum Aenean captiva videbo."
<verg. aen. urn:cts:latinLit:phi0690.phi003:12.64>	Accepit vocem lacrimis Lavinia matris
<verg. aen. urn:cts:latinLit:phi0690.phi003:12.65>	flagrantis perfusa genas, quoi plurimus ignem
<verg. aen. urn:cts:latinLit:phi0690.phi003:12.66>	subiecit rubor et calefacta per ora cucurrit.
<verg. aen. urn:cts:latinLit:phi0690.phi003:12.67>	Indum sanguineo veluti violaverit ostro
<verg. aen. urn:cts:latinLit:phi0690.phi003:12.68>	siquis ebur, aut mixta rubent ubi lilia multa
<verg. aen. urn:cts:latinLit:phi0690.phi003:12.69>	alba rosa: talis virgo dabat ore colores.
<verg. aen. urn:cts:latinLit:phi0690.phi003:12.70>	Illum turbat amor, figitque in virgine voltus:
<verg. aen. urn:cts:latinLit:phi0690.phi003:12.71>	ardet in arma magis paucisque adfatur Amatam.
<verg. aen. urn:cts:latinLit:phi0690.phi003:12.72>	"Ne, quaeso, ne me lacrimis neve omine tanto
<verg. aen. urn:cts:latinLit:phi0690.phi003:12.73>	prosequere in duri certamina Martis euntem,
<verg. aen. urn:cts:latinLit:phi0690.phi003:12.74>	O mater; neque enim Turno mora libera mortis.
<verg. aen. urn:cts:latinLit:phi0690.phi003:12.75>	Nuntius haec Idmon Phrygio mea dicta tyranno
<verg. aen. urn:cts:latinLit:phi0690.phi003:12.76>	haud placitura refer: cum primum crastina caelo
<verg. aen. urn:cts:latinLit:phi0690.phi003:12.77>	puniceis invecta rotis Aurora rubebit,
<verg. aen. urn:cts:latinLit:phi0690.phi003:12.78>	non Teucros agat in Rutulos, Teucrum arma quiescant
<verg. aen. urn:cts:latinLit:phi0690.phi003:12.79>	et Rutuli; nostro dirimamus sanguine bellum,
<verg. aen. urn:cts:latinLit:phi0690.phi003:12.80>	illo quaeratur coniunx Lavinia campo."
<verg. aen. urn:cts:latinLit:phi0690.phi003:12.81>	Haec ubi dicta dedit rapidusque in tecta recessit.
<verg. aen. urn:cts:latinLit:phi0690.phi003:12.82>	poscit equos gaudetque tuens ante ora frementis,
<verg. aen. urn:cts:latinLit:phi0690.phi003:12.83>	Pilumno quos ipsa decus dedit Orithyia,
<verg. aen. urn:cts:latinLit:phi0690.phi003:12.84>	qui candore nives anteirent, cursibus auras.
<verg. aen. urn:cts:latinLit:phi0690.phi003:12.85>	Circumstant properi aurigae manibusque lacessunt
<verg. aen. urn:cts:latinLit:phi0690.phi003:12.86>	pectora plausa cavis et colla comantia pectunt.
<verg. aen. urn:cts:latinLit:phi0690.phi003:12.87>	Ipse dehinc auro squalentem alboque orichalco
<verg. aen. urn:cts:latinLit:phi0690.phi003:12.88>	circumdat loricam umeris; simul aptat habendo
<verg. aen. urn:cts:latinLit:phi0690.phi003:12.89>	ensemque clipeumque et rubrae cornua cristae.
<verg. aen. urn:cts:latinLit:phi0690.phi003:12.90>	ensem, quem Dauno ignipotens deus ipse parenti
<verg. aen. urn:cts:latinLit:phi0690.phi003:12.91>	fecerat et Stygia candentem tinxerat unda.
<verg. aen. urn:cts:latinLit:phi0690.phi003:12.92>	Exin quae mediis ingenti adnixa columnae
<verg. aen. urn:cts:latinLit:phi0690.phi003:12.93>	aedibus adstabat, validam vi corripit hastam,
<verg. aen. urn:cts:latinLit:phi0690.phi003:12.94>	Actoris Aurunci spolium, quassatque trementem
<verg. aen. urn:cts:latinLit:phi0690.phi003:12.95>	vociferans: "Nunc, O numquam frustrata vocatus
<verg. aen. urn:cts:latinLit:phi0690.phi003:12.96>	hasta meos, nunc tempus adest: te maximus Actor
<verg. aen. urn:cts:latinLit:phi0690.phi003:12.97>	te Turni nunc dextra gerit. Da sternere corpus
<verg. aen. urn:cts:latinLit:phi0690.phi003:12.98>	loricamque manu valida lacerare revulsam
<verg. aen. urn:cts:latinLit:phi0690.phi003:12.99>	semiviri Phrygis et foedare in pulvere crinis
<verg. aen. urn:cts:latinLit:phi0690.phi003:12.100>	vibratos calido ferro murraque madentis."
<verg. aen. urn:cts:latinLit:phi0690.phi003:12.101>	His agitur furiis; totoque ardentis ab ore
<verg. aen. urn:cts:latinLit:phi0690.phi003:12.102>	scintillae absistunt, oculis micat acribus ignis:
<verg. aen. urn:cts:latinLit:phi0690.phi003:12.103>	mugitus veluti cum prima in proelia taurus
<verg. aen. urn:cts:latinLit:phi0690.phi003:12.104>	terrificos ciet atque irasci in cornua temptat,
<verg. aen. urn:cts:latinLit:phi0690.phi003:12.105>	arboris obnixus trunco, ventosque lacessit
<verg. aen. urn:cts:latinLit:phi0690.phi003:12.106>	ictibus aut sparsa ad pugnam proludit harena.
<verg. aen. urn:cts:latinLit:phi0690.phi003:12.107>	Nec minus interea maternis saevos in armis
<verg. aen. urn:cts:latinLit:phi0690.phi003:12.108>	Aeneas acuit Martem et se suscitat ira,
<verg. aen. urn:cts:latinLit:phi0690.phi003:12.109>	oblato gaudens componi foedere bellum,
<verg. aen. urn:cts:latinLit:phi0690.phi003:12.110>	tum socios maestique metum solatur Iuli,
<verg. aen. urn:cts:latinLit:phi0690.phi003:12.111>	fata docens, regique iubet responsa Latino
<verg. aen. urn:cts:latinLit:phi0690.phi003:12.112>	certa referre viros et pacis dicere leges.
<verg. aen. urn:cts:latinLit:phi0690.phi003:12.113>	Postera vix summos spargebat lumine montis
<verg. aen. urn:cts:latinLit:phi0690.phi003:12.114>	orta dies, cum primum alto se gurgite tollunt
<verg. aen. urn:cts:latinLit:phi0690.phi003:12.115>	solis equi lucemque elatis naribus efflant:
<verg. aen. urn:cts:latinLit:phi0690.phi003:12.116>	campum ad certamen magnae sub moenibus urbis
<verg. aen. urn:cts:latinLit:phi0690.phi003:12.117>	dimensi Rutulique viri Teucrique parabant
<verg. aen. urn:cts:latinLit:phi0690.phi003:12.118>	in medioque focos et dis communibus aras
<verg. aen. urn:cts:latinLit:phi0690.phi003:12.119>	gramineas. Alii fontemque ignemque ferebant,
<verg. aen. urn:cts:latinLit:phi0690.phi003:12.120>	velati limo et verbena tempora vincti.
<verg. aen. urn:cts:latinLit:phi0690.phi003:12.121>	Procedit legio Ausonidum, pilataque plenis
<verg. aen. urn:cts:latinLit:phi0690.phi003:12.122>	agmina se fundunt portis. Hinc Trous omnis
<verg. aen. urn:cts:latinLit:phi0690.phi003:12.123>	Tyrrhenusque ruit variis exercitus armis,
<verg. aen. urn:cts:latinLit:phi0690.phi003:12.124>	haud secus instructi ferro, quam si aspera Martis
<verg. aen. urn:cts:latinLit:phi0690.phi003:12.125>	pugna vocet; nec non mediis in milibus ipsi
<verg. aen. urn:cts:latinLit:phi0690.phi003:12.126>	ductores auro volitant ostroque decori,
<verg. aen. urn:cts:latinLit:phi0690.phi003:12.127>	et genus Assaraci Mnestheus et fortis Asilas
<verg. aen. urn:cts:latinLit:phi0690.phi003:12.128>	et Messapus equum domitor, Neptunia proles.
<verg. aen. urn:cts:latinLit:phi0690.phi003:12.129>	Utque dato signo spatia in sua quisque recessit,
<verg. aen. urn:cts:latinLit:phi0690.phi003:12.130>	defigunt tellure hastas et scuta reclinant.
<verg. aen. urn:cts:latinLit:phi0690.phi003:12.131>	Tum studio effusae matres et volgus inermum
<verg. aen. urn:cts:latinLit:phi0690.phi003:12.132>	invalidique senes turris ac tecta domorum
<verg. aen. urn:cts:latinLit:phi0690.phi003:12.133>	obsedere, alii portis sublimibus adstant.
<verg. aen. urn:cts:latinLit:phi0690.phi003:12.134>	At Iuno e summo, qui nunc Albanus habetur,
<verg. aen. urn:cts:latinLit:phi0690.phi003:12.135>	tum neque nomen erat nec honos aut gloria monti,
<verg. aen. urn:cts:latinLit:phi0690.phi003:12.136>	prospiciens tumulo campum aspectabat et ambas
<verg. aen. urn:cts:latinLit:phi0690.phi003:12.137>	Laurentum Troumque acies urbemque Latini.
<verg. aen. urn:cts:latinLit:phi0690.phi003:12.138>	Extemplo Turni sic est adfata sororem
<verg. aen. urn:cts:latinLit:phi0690.phi003:12.139>	diva deam, stagnis quae fluminibusque sonoris
<verg. aen. urn:cts:latinLit:phi0690.phi003:12.140>	praesidet (hunc illi rex aetheris altus honorem
<verg. aen. urn:cts:latinLit:phi0690.phi003:12.141>	Iuppiter erepta pro virginitate sacravit):
<verg. aen. urn:cts:latinLit:phi0690.phi003:12.142>	"Nympha, decus fluviorum, animo gratissima nostro,
<verg. aen. urn:cts:latinLit:phi0690.phi003:12.143>	scis ut te cunctis unam, quaecumque Latinae
<verg. aen. urn:cts:latinLit:phi0690.phi003:12.144>	magnanimi Iovis ingratum ascendere cubile,
<verg. aen. urn:cts:latinLit:phi0690.phi003:12.145>	praetulerim caelique lubens in parte locarim:
<verg. aen. urn:cts:latinLit:phi0690.phi003:12.146>	disce tuum, ne me incuses, Iuturna, dolorem.
<verg. aen. urn:cts:latinLit:phi0690.phi003:12.147>	Qua visa est Fortuna pati Parcaeque sinebant
<verg. aen. urn:cts:latinLit:phi0690.phi003:12.148>	cedere res Latio, Turnum et tua moenia texi:
<verg. aen. urn:cts:latinLit:phi0690.phi003:12.149>	nunc iuvenem imparibus video concurrere fatis,
<verg. aen. urn:cts:latinLit:phi0690.phi003:12.150>	Parcarumque dies et vis inimica propinquat.
<verg. aen. urn:cts:latinLit:phi0690.phi003:12.151>	Non pugnam aspicere hanc oculis, non foedera possum.
<verg. aen. urn:cts:latinLit:phi0690.phi003:12.152>	Tu pro germano siquid praesentius audes,
<verg. aen. urn:cts:latinLit:phi0690.phi003:12.153>	perge: decet. Forsan miseros meliora sequentur."
<verg. aen. urn:cts:latinLit:phi0690.phi003:12.154>	Vix ea, cum lacrimas oculis Iuturna profudit
<verg. aen. urn:cts:latinLit:phi0690.phi003:12.155>	terque quaterque manu pectus percussit honestum.
<verg. aen. urn:cts:latinLit:phi0690.phi003:12.156>	"Non lacrumis hoc tempus," ait Saturnia Iuno:
<verg. aen. urn:cts:latinLit:phi0690.phi003:12.157>	"Adcetera et fratrem, siquis modus, eripe morti,
<verg. aen. urn:cts:latinLit:phi0690.phi003:12.158>	aut tu bella cie conceptumque excute foedus:
<verg. aen. urn:cts:latinLit:phi0690.phi003:12.159>	auctor ego audendi." Sic exhortata reliquit
<verg. aen. urn:cts:latinLit:phi0690.phi003:12.160>	incertam et tristi turbatam volnere mentis.
<verg. aen. urn:cts:latinLit:phi0690.phi003:12.161>	Interea reges, ingenti mole Latinus
<verg. aen. urn:cts:latinLit:phi0690.phi003:12.162>	quadriiugo vehitur curru, cui tempora circum
<verg. aen. urn:cts:latinLit:phi0690.phi003:12.163>	aurati bis sex radii fulgentia cingunt,
<verg. aen. urn:cts:latinLit:phi0690.phi003:12.164>	Solis avi specimen; bigis it Turnus in albis,
<verg. aen. urn:cts:latinLit:phi0690.phi003:12.165>	bina manu lato crispans hastilia ferro;
<verg. aen. urn:cts:latinLit:phi0690.phi003:12.166>	hinc pater Aeneas, Romanae stirpis origo,
<verg. aen. urn:cts:latinLit:phi0690.phi003:12.167>	sidereo flagrans clipeo et caelestibus armis,
<verg. aen. urn:cts:latinLit:phi0690.phi003:12.168>	et iuxta Ascanius, magnae spes altera Romae,
<verg. aen. urn:cts:latinLit:phi0690.phi003:12.169>	procedunt castris, puraque in veste sacerdos
<verg. aen. urn:cts:latinLit:phi0690.phi003:12.170>	saetigeri fetum suis intonsamque bidentem
<verg. aen. urn:cts:latinLit:phi0690.phi003:12.171>	adtulit admovitque pecus flagrantibus aris.
<verg. aen. urn:cts:latinLit:phi0690.phi003:12.172>	Illi ad surgentem conversi lumina solem
<verg. aen. urn:cts:latinLit:phi0690.phi003:12.173>	dant fruges manibus salsas et tempora ferro
<verg. aen. urn:cts:latinLit:phi0690.phi003:12.174>	summa notant pecudum paterisque altaria libant.
<verg. aen. urn:cts:latinLit:phi0690.phi003:12.175>	Tum pius Aeneas stricto sic ense precatur:
<verg. aen. urn:cts:latinLit:phi0690.phi003:12.176>	"Esto nunc Sol testis et haec mihi Terra voeanti,
<verg. aen. urn:cts:latinLit:phi0690.phi003:12.177>	quam propter tantos potui perferre labores,
<verg. aen. urn:cts:latinLit:phi0690.phi003:12.178>	et pater omnipotens et tu Saturnia coniunx,
<verg. aen. urn:cts:latinLit:phi0690.phi003:12.179>	iam melior, iam, diva, precor, tuque inclute Mavors,
<verg. aen. urn:cts:latinLit:phi0690.phi003:12.180>	cuncta tuo qui bella, pater, sub numine torques;
<verg. aen. urn:cts:latinLit:phi0690.phi003:12.181>	fontisque fluviosque voco, quaeque aetheris alti
<verg. aen. urn:cts:latinLit:phi0690.phi003:12.182>	religio et quae caeruleo sunt numina ponto:
<verg. aen. urn:cts:latinLit:phi0690.phi003:12.183>	cesserit Ausonio si fors victoria Turno,
<verg. aen. urn:cts:latinLit:phi0690.phi003:12.184>	convenit Evandri victos discedere ad urbem,
<verg. aen. urn:cts:latinLit:phi0690.phi003:12.185>	cedet Iulus agris, nec post arma ulla rebelles
<verg. aen. urn:cts:latinLit:phi0690.phi003:12.186>	Aeneadae referent ferrove haec regna lacessent,
<verg. aen. urn:cts:latinLit:phi0690.phi003:12.187>	sin nostrum adnuerit nobis Victoria Martem
<verg. aen. urn:cts:latinLit:phi0690.phi003:12.188>	(ut potius reor et potius di numine firment),
<verg. aen. urn:cts:latinLit:phi0690.phi003:12.189>	non ego nec Teucris Italos parere iubebo
<verg. aen. urn:cts:latinLit:phi0690.phi003:12.190>	nec mihi regna peto: paribus se legibus ambae
<verg. aen. urn:cts:latinLit:phi0690.phi003:12.191>	invictae gentes aeterna in foedera mittant.
<verg. aen. urn:cts:latinLit:phi0690.phi003:12.192>	Sacra deosque dabo; socer arma Latinus habeto,
<verg. aen. urn:cts:latinLit:phi0690.phi003:12.193>	imperium sollemne socer; mihi moenia Teucri
<verg. aen. urn:cts:latinLit:phi0690.phi003:12.194>	constituent, urbique dabit Lavinia nomen."
<verg. aen. urn:cts:latinLit:phi0690.phi003:12.195>	Sic prior Aeneas; sequitur sic deinde Latinus
<verg. aen. urn:cts:latinLit:phi0690.phi003:12.196>	suspiciens caelum tenditque ad sidera dextram:
<verg. aen. urn:cts:latinLit:phi0690.phi003:12.197>	"Haec eadem, Aenea, terram mare sidera iuro
<verg. aen. urn:cts:latinLit:phi0690.phi003:12.198>	Latonaeque genus duplex Ianumque bifrontem
<verg. aen. urn:cts:latinLit:phi0690.phi003:12.199>	vimque deum infernam et duri sacraria Ditis;
<verg. aen. urn:cts:latinLit:phi0690.phi003:12.200>	audiat haec genitor, qui foedera fulmine sancit.
<verg. aen. urn:cts:latinLit:phi0690.phi003:12.201>	Tango aras, medios ignis et numina testor:
<verg. aen. urn:cts:latinLit:phi0690.phi003:12.202>	nulla dies pacem hanc Italis nec foedera rumpet,
<verg. aen. urn:cts:latinLit:phi0690.phi003:12.203>	quo res cumque cadent; nec me vis ulla volentem
<verg. aen. urn:cts:latinLit:phi0690.phi003:12.204>	avertet, non, si tellurem effundat in undas
<verg. aen. urn:cts:latinLit:phi0690.phi003:12.205>	diluvio miscens caelumque in Tartara solvat;
<verg. aen. urn:cts:latinLit:phi0690.phi003:12.206>	ut sceptrum hoc" (dextra sceptrum nam forte gerebat
<verg. aen. urn:cts:latinLit:phi0690.phi003:12.207>	"numquam fronde levi fundet virgulta nec umbras,
<verg. aen. urn:cts:latinLit:phi0690.phi003:12.208>	cum semel in silvis imo de stirpe recisum
<verg. aen. urn:cts:latinLit:phi0690.phi003:12.209>	matre caret posuitque comas et bracchia ferro,
<verg. aen. urn:cts:latinLit:phi0690.phi003:12.210>	olim arbos, nunc artificis manus aere decoro
<verg. aen. urn:cts:latinLit:phi0690.phi003:12.211>	inclusit patribusque dedit gesture Latinis."
<verg. aen. urn:cts:latinLit:phi0690.phi003:12.212>	Talibus inter se firmabant foedera dictis
<verg. aen. urn:cts:latinLit:phi0690.phi003:12.213>	conspectu in medio procerum. Tum rite sacratas
<verg. aen. urn:cts:latinLit:phi0690.phi003:12.214>	in flammam iugulant pecudes et viscera vivis
<verg. aen. urn:cts:latinLit:phi0690.phi003:12.215>	eripiunt cumulantque oneratis lancibus aras.
<verg. aen. urn:cts:latinLit:phi0690.phi003:12.216>	At vero Rutulis inpar ea pugna videri
<verg. aen. urn:cts:latinLit:phi0690.phi003:12.217>	iamdudum et vario misceri pectora motu;
<verg. aen. urn:cts:latinLit:phi0690.phi003:12.218>	tum magis, ut propius cernunt non viribus aequis.
<verg. aen. urn:cts:latinLit:phi0690.phi003:12.219>	Adiuvat incessu tacito progressus et aram
<verg. aen. urn:cts:latinLit:phi0690.phi003:12.220>	suppliciter venerans demisso lumine Turnus
<verg. aen. urn:cts:latinLit:phi0690.phi003:12.221>	tabentesque genae et iuvenali in corpore pallor.
<verg. aen. urn:cts:latinLit:phi0690.phi003:12.222>	Quem simul ac Iuturna soror crebrescere vidit
<verg. aen. urn:cts:latinLit:phi0690.phi003:12.223>	sermonem et volgi variare labantia corda,
<verg. aen. urn:cts:latinLit:phi0690.phi003:12.224>	in medias acies, formam adsimulata Camerti,
<verg. aen. urn:cts:latinLit:phi0690.phi003:12.225>	cui genus a proavis ingens clarumque paternae
<verg. aen. urn:cts:latinLit:phi0690.phi003:12.226>	nomen erat virtutis, et ipse acerrimus armis,
<verg. aen. urn:cts:latinLit:phi0690.phi003:12.227>	in medias dat sese acies haud nescia rerum
<verg. aen. urn:cts:latinLit:phi0690.phi003:12.228>	rumoresque serit varios ac talia fatur:
<verg. aen. urn:cts:latinLit:phi0690.phi003:12.229>	"Non pudet, O Rutuli, pro cunctis talibus unam
<verg. aen. urn:cts:latinLit:phi0690.phi003:12.230>	obiectare animam? Numerone an viribus aequi
<verg. aen. urn:cts:latinLit:phi0690.phi003:12.231>	non sumus? En omnes et Troes et Arcades hi sunt
<verg. aen. urn:cts:latinLit:phi0690.phi003:12.232>	fatalesque manus, infensa Etruria Turno:
<verg. aen. urn:cts:latinLit:phi0690.phi003:12.233>	vix hostem, alterni si congrediamur, habemus.
<verg. aen. urn:cts:latinLit:phi0690.phi003:12.234>	Ille quidem ad superos, quorum se devovet aris,
<verg. aen. urn:cts:latinLit:phi0690.phi003:12.235>	succedet fama vivusque per ora feretur:
<verg. aen. urn:cts:latinLit:phi0690.phi003:12.236>	nos patria amissa dominis parere superbis
<verg. aen. urn:cts:latinLit:phi0690.phi003:12.237>	cogemur, qui nunc lenti consedimus arvis."
<verg. aen. urn:cts:latinLit:phi0690.phi003:12.238>	Talibus incensa est iuvenum sententia dictis
<verg. aen. urn:cts:latinLit:phi0690.phi003:12.239>	iam magis atque magis, serpitque per agmina murmur;
<verg. aen. urn:cts:latinLit:phi0690.phi003:12.240>	ipsi Laurentes mutati ipsique Latini.
<verg. aen. urn:cts:latinLit:phi0690.phi003:12.241>	Qui sibi iam requiem pugnae rebusque salutem
<verg. aen. urn:cts:latinLit:phi0690.phi003:12.242>	sperabant, nunc arma volunt foedusque precantur
<verg. aen. urn:cts:latinLit:phi0690.phi003:12.243>	infectum et Turni sortem miserantur iniquam.
<verg. aen. urn:cts:latinLit:phi0690.phi003:12.244>	His aliud maius Iuturna adiungit et alto
<verg. aen. urn:cts:latinLit:phi0690.phi003:12.245>	dat signum caelo, quo non praesentius ullum
<verg. aen. urn:cts:latinLit:phi0690.phi003:12.246>	turbavit mentes Italas monstroque fefellit.
<verg. aen. urn:cts:latinLit:phi0690.phi003:12.247>	Namque volans rubra fulvus Iovis ales in aethra
<verg. aen. urn:cts:latinLit:phi0690.phi003:12.248>	litoreas agitabat aves turbamque sonantem
<verg. aen. urn:cts:latinLit:phi0690.phi003:12.249>	agminis aligeri, subito cum lapsus ad undas
<verg. aen. urn:cts:latinLit:phi0690.phi003:12.250>	cycnum excellentem pedibus rapit improbus uncis.
<verg. aen. urn:cts:latinLit:phi0690.phi003:12.251>	Adrexere animos Itali, cunctaeque volucres
<verg. aen. urn:cts:latinLit:phi0690.phi003:12.252>	convertunt clamore fugam, mirabile visu,
<verg. aen. urn:cts:latinLit:phi0690.phi003:12.253>	aetheraque obscurant pennis hostemque per auras
<verg. aen. urn:cts:latinLit:phi0690.phi003:12.254>	facta nube premunt, donec vi victus et ipso
<verg. aen. urn:cts:latinLit:phi0690.phi003:12.255>	pondere defecit, praedamque ex unguibus ales
<verg. aen. urn:cts:latinLit:phi0690.phi003:12.256>	proiecit fluvio penitusque in nubila fugit.
<verg. aen. urn:cts:latinLit:phi0690.phi003:12.257>	Tum vero augurium Rutuli clamore salutant
<verg. aen. urn:cts:latinLit:phi0690.phi003:12.258>	expediuntque manus; primusque Tolumnius augur
<verg. aen. urn:cts:latinLit:phi0690.phi003:12.259>	"Hoc erat, hoc, votis," inquit, "quod saepe petivi.
<verg. aen. urn:cts:latinLit:phi0690.phi003:12.260>	Adcipio adgnoscoque deos; me, me duce ferrum
<verg. aen. urn:cts:latinLit:phi0690.phi003:12.261>	corripite, O miseri, quos improbus advena bello
<verg. aen. urn:cts:latinLit:phi0690.phi003:12.262>	territat invalidas ut aves et litora vestra
<verg. aen. urn:cts:latinLit:phi0690.phi003:12.263>	vi populat: petet ille fugam penitusque profundo
<verg. aen. urn:cts:latinLit:phi0690.phi003:12.264>	vela dabit. Vos unanimi densete catervas
<verg. aen. urn:cts:latinLit:phi0690.phi003:12.265>	et regem vobis pugna defendite raptum."
<verg. aen. urn:cts:latinLit:phi0690.phi003:12.266>	Dixit et adversos telum contorsit in hostis
<verg. aen. urn:cts:latinLit:phi0690.phi003:12.267>	procurrens: sonitum dat stridula cornus et auras
<verg. aen. urn:cts:latinLit:phi0690.phi003:12.268>	certa secat. Simul hoc, simul ingens clamor et omnes
<verg. aen. urn:cts:latinLit:phi0690.phi003:12.269>	turbati cunei calefactaque corda tumultu.
<verg. aen. urn:cts:latinLit:phi0690.phi003:12.270>	Hasta volans, ut forte novem pulcherrima fratrum
<verg. aen. urn:cts:latinLit:phi0690.phi003:12.271>	corpora constiterant contra, quos fida crearat
<verg. aen. urn:cts:latinLit:phi0690.phi003:12.272>	una tot Arcadio coniunx Tyrrhena Gylippo,
<verg. aen. urn:cts:latinLit:phi0690.phi003:12.273>	horum unum ad medium, teritur qua sutilis alvo
<verg. aen. urn:cts:latinLit:phi0690.phi003:12.274>	balteus et laterum iuncturas fibula mordet
<verg. aen. urn:cts:latinLit:phi0690.phi003:12.275>	egregium forma iuvenem et fulgentibus armis
<verg. aen. urn:cts:latinLit:phi0690.phi003:12.276>	transadigit costas fulvaque effundit harena.
<verg. aen. urn:cts:latinLit:phi0690.phi003:12.277>	At fratres, animosa phalanx accensaque luctu,
<verg. aen. urn:cts:latinLit:phi0690.phi003:12.278>	pars, gladios stringunt manibus, pars missile ferrum
<verg. aen. urn:cts:latinLit:phi0690.phi003:12.279>	corripiunt caecique ruunt. Quos agmina contra
<verg. aen. urn:cts:latinLit:phi0690.phi003:12.280>	procurrunt Laurentum, hinc densi rursus inundant
<verg. aen. urn:cts:latinLit:phi0690.phi003:12.281>	Troes Agyllinique et pictis Arcades armis:
<verg. aen. urn:cts:latinLit:phi0690.phi003:12.282>	sic omnis amor unus habet decernere ferro.
<verg. aen. urn:cts:latinLit:phi0690.phi003:12.283>	Diripuere aras, it toto turbida caelo
<verg. aen. urn:cts:latinLit:phi0690.phi003:12.284>	tempestas telorum ac ferreus ingruit imber,
<verg. aen. urn:cts:latinLit:phi0690.phi003:12.285>	craterasque focosque ferunt. Fugit ipse Latinus
<verg. aen. urn:cts:latinLit:phi0690.phi003:12.286>	pulsatos referens infecto foedere divos.
<verg. aen. urn:cts:latinLit:phi0690.phi003:12.287>	Infrenant alii currus aut corpora saltu
<verg. aen. urn:cts:latinLit:phi0690.phi003:12.288>	subiciunt in equos et strictis ensibus adsunt.
<verg. aen. urn:cts:latinLit:phi0690.phi003:12.289>	Messapus regem regisque insigne gerentem,
<verg. aen. urn:cts:latinLit:phi0690.phi003:12.290>	Tyrrhenum Aulesten, avidus confundere foedus,
<verg. aen. urn:cts:latinLit:phi0690.phi003:12.291>	adverso proterret equo: ruit ille recedens
<verg. aen. urn:cts:latinLit:phi0690.phi003:12.292>	et miser oppositis a tergo involvitur aris
<verg. aen. urn:cts:latinLit:phi0690.phi003:12.293>	in caput inque umeros. At fervidus advolat hasta
<verg. aen. urn:cts:latinLit:phi0690.phi003:12.294>	Messapus teloque orantem multa trabali
<verg. aen. urn:cts:latinLit:phi0690.phi003:12.295>	desuper altus equo graviter ferit atque ita fatur:
<verg. aen. urn:cts:latinLit:phi0690.phi003:12.296>	"Hoc habet, haec melior magnis data victima divis."
<verg. aen. urn:cts:latinLit:phi0690.phi003:12.297>	Concurrunt Itali spoliantque calentia membra.
<verg. aen. urn:cts:latinLit:phi0690.phi003:12.298>	Obvius ambustum torrem Corynaeus ab ara
<verg. aen. urn:cts:latinLit:phi0690.phi003:12.299>	corripit et venienti Ebuso plagamque ferenti
<verg. aen. urn:cts:latinLit:phi0690.phi003:12.300>	occupat os flammis: olli ingens barba reluxit
<verg. aen. urn:cts:latinLit:phi0690.phi003:12.301>	nidoremque ambusta dedit. Super ipse secutus
<verg. aen. urn:cts:latinLit:phi0690.phi003:12.302>	caesariem laeva turbati corripit hostis
<verg. aen. urn:cts:latinLit:phi0690.phi003:12.303>	inpressoque genu nitens terrae adplicat ipsum:
<verg. aen. urn:cts:latinLit:phi0690.phi003:12.304>	sic rigido latus ense ferit. Podalirius Alsum
<verg. aen. urn:cts:latinLit:phi0690.phi003:12.305>	pastorem primaque acie per tela ruentem,
<verg. aen. urn:cts:latinLit:phi0690.phi003:12.306>	ense sequens nudo superimminet: ille securi
<verg. aen. urn:cts:latinLit:phi0690.phi003:12.307>	adversi frontem mediam mentumque reducta
<verg. aen. urn:cts:latinLit:phi0690.phi003:12.308>	disicit et sparso late rigat arma cruore.
<verg. aen. urn:cts:latinLit:phi0690.phi003:12.309>	Olli dura quies oculos et ferreus urget
<verg. aen. urn:cts:latinLit:phi0690.phi003:12.310>	somnus, in aeternam conduntur lumina noctem.
<verg. aen. urn:cts:latinLit:phi0690.phi003:12.311>	At pius Aeneas dextram tendebat inermem
<verg. aen. urn:cts:latinLit:phi0690.phi003:12.312>	nudato capite atque suos clamore vocabat:
<verg. aen. urn:cts:latinLit:phi0690.phi003:12.313>	"Quo ruitis? Quaeve ista repens discordia surgit?
<verg. aen. urn:cts:latinLit:phi0690.phi003:12.314>	O cohibete iras! Ictum iam foedus et omnes
<verg. aen. urn:cts:latinLit:phi0690.phi003:12.315>	compositae leges; mihi ius concurrere soli;
<verg. aen. urn:cts:latinLit:phi0690.phi003:12.316>	me sinite atque auferte metus; ego foedera faxo
<verg. aen. urn:cts:latinLit:phi0690.phi003:12.317>	firma manu; Turnum debent haec iam mihi sacra."
<verg. aen. urn:cts:latinLit:phi0690.phi003:12.318>	Has inter voces, media inter talia verba
<verg. aen. urn:cts:latinLit:phi0690.phi003:12.319>	ecce viro stridens alis adlapsa sagitta est
<verg. aen. urn:cts:latinLit:phi0690.phi003:12.320>	incertum qua pulsa manu, quo turbine adacta,
<verg. aen. urn:cts:latinLit:phi0690.phi003:12.321>	Quis tantam Rutulis laudem, casusne deusne,
<verg. aen. urn:cts:latinLit:phi0690.phi003:12.322>	adtulerit: pressa est insignis gloria facti.
<verg. aen. urn:cts:latinLit:phi0690.phi003:12.323>	nec sese Aeneae iactavit vulnere quisquam.
<verg. aen. urn:cts:latinLit:phi0690.phi003:12.324>	Turnus ut Aenean cedentem ex agmine vidit
<verg. aen. urn:cts:latinLit:phi0690.phi003:12.325>	turbatosque duces, subita spe fervidus ardet:
<verg. aen. urn:cts:latinLit:phi0690.phi003:12.326>	poscit equos atque arma simul saltuque superbus
<verg. aen. urn:cts:latinLit:phi0690.phi003:12.327>	emicat in currum et manibus molitur habenas.
<verg. aen. urn:cts:latinLit:phi0690.phi003:12.328>	Multa virum volitans dat fortia corpora Leto,
<verg. aen. urn:cts:latinLit:phi0690.phi003:12.329>	semineces volvit multos aut agmina curru
<verg. aen. urn:cts:latinLit:phi0690.phi003:12.330>	proterit aut raptas fugientibus ingerit hastas.
<verg. aen. urn:cts:latinLit:phi0690.phi003:12.331>	Qualis apud gelidi cum flumina concitus Hebri
<verg. aen. urn:cts:latinLit:phi0690.phi003:12.332>	sanguineus Mavors clipeo increpat atque furentis
<verg. aen. urn:cts:latinLit:phi0690.phi003:12.333>	bella movens immittit equos; illi aequore aperto
<verg. aen. urn:cts:latinLit:phi0690.phi003:12.334>	ante Notos Zephyrumque volant; gemit ultima pulsu
<verg. aen. urn:cts:latinLit:phi0690.phi003:12.335>	Thraca pedum; circumque atrae Formidinis ora
<verg. aen. urn:cts:latinLit:phi0690.phi003:12.336>	Iraeque Insidiaeque, dei comitatus, aguntur:
<verg. aen. urn:cts:latinLit:phi0690.phi003:12.337>	talis equos alacer media inter proelia Turnus
<verg. aen. urn:cts:latinLit:phi0690.phi003:12.338>	fumantis sudore quatit, miserabile caesis
<verg. aen. urn:cts:latinLit:phi0690.phi003:12.339>	hostibus insultans; spargit rapida ungula rores
<verg. aen. urn:cts:latinLit:phi0690.phi003:12.340>	sanguineos, mixtaque cruor calcatur harena.
<verg. aen. urn:cts:latinLit:phi0690.phi003:12.341>	Iamque neci Sthenelumque dedit Thamyrumque Pholumque,
<verg. aen. urn:cts:latinLit:phi0690.phi003:12.342>	hunc congressus et hunc, illum eminus; eminus ambo
<verg. aen. urn:cts:latinLit:phi0690.phi003:12.343>	Imbrasidas, Glaucum atque Laden, quos Imbrasus ipse
<verg. aen. urn:cts:latinLit:phi0690.phi003:12.344>	nutrierat Lycia paribusque ornaverat armis,
<verg. aen. urn:cts:latinLit:phi0690.phi003:12.345>	vel conferre manum vel equo praevertere ventos.
<verg. aen. urn:cts:latinLit:phi0690.phi003:12.346>	Parte alia media Eumedes in proelia fertur,
<verg. aen. urn:cts:latinLit:phi0690.phi003:12.347>	antiqui proles bello praeclara Dolonis,
<verg. aen. urn:cts:latinLit:phi0690.phi003:12.348>	nomine avum referens, animo manibusque parentem,
<verg. aen. urn:cts:latinLit:phi0690.phi003:12.349>	qui quondam, castra ut Danaum speculator adiret,
<verg. aen. urn:cts:latinLit:phi0690.phi003:12.350>	ausus Pelidae pretium sibi poscere currus;
<verg. aen. urn:cts:latinLit:phi0690.phi003:12.351>	illum Tydides alio pro talibus ausis
<verg. aen. urn:cts:latinLit:phi0690.phi003:12.352>	adfecit pretio, nec equis adspirat Achillis.
<verg. aen. urn:cts:latinLit:phi0690.phi003:12.353>	Hunc procul ut campo Turnus prospexit aperto,
<verg. aen. urn:cts:latinLit:phi0690.phi003:12.354>	ante levi iaculo longum per inane secutus
<verg. aen. urn:cts:latinLit:phi0690.phi003:12.355>	sistit equos biiugis et curru desilit atque
<verg. aen. urn:cts:latinLit:phi0690.phi003:12.356>	semianimi lapsoque supervenit et pede collo
<verg. aen. urn:cts:latinLit:phi0690.phi003:12.357>	impresso dextrae mucronem extorquet et alto
<verg. aen. urn:cts:latinLit:phi0690.phi003:12.358>	fulgentem tinguit iugulo atque haec insuper addit:
<verg. aen. urn:cts:latinLit:phi0690.phi003:12.359>	"En agros et quam bello, Troiane, petisti,
<verg. aen. urn:cts:latinLit:phi0690.phi003:12.360>	Hesperiam metire iacens: haec praemia qui me
<verg. aen. urn:cts:latinLit:phi0690.phi003:12.361>	ferro ausi temptare ferunt, sic moenia condunt."
<verg. aen. urn:cts:latinLit:phi0690.phi003:12.362>	Huic comitem Asbyten coniecta cuspide mittit.
<verg. aen. urn:cts:latinLit:phi0690.phi003:12.363>	Chloreaque Sybarimque Daretaque Thersilochumque
<verg. aen. urn:cts:latinLit:phi0690.phi003:12.364>	et sternacis equi lapsum cervice Thymoeten.
<verg. aen. urn:cts:latinLit:phi0690.phi003:12.365>	Ac velut Edoni Boreae cum spiritus alto
<verg. aen. urn:cts:latinLit:phi0690.phi003:12.366>	insonat Aegaeo sequiturque ad litora fluctus,
<verg. aen. urn:cts:latinLit:phi0690.phi003:12.367>	qua venti incubuere, fugam dant nubila caelo:
<verg. aen. urn:cts:latinLit:phi0690.phi003:12.368>	sic Turno, quacumque viam secat, agmina cedunt
<verg. aen. urn:cts:latinLit:phi0690.phi003:12.369>	conversaeque ruunt acies; fert impetus ipsum,
<verg. aen. urn:cts:latinLit:phi0690.phi003:12.370>	et cristam adverso curru quatit aura volantem.
<verg. aen. urn:cts:latinLit:phi0690.phi003:12.371>	Non tulit instantem Phegeus animisque frementem:
<verg. aen. urn:cts:latinLit:phi0690.phi003:12.372>	obiecit sese ad currum et spumantia frenis
<verg. aen. urn:cts:latinLit:phi0690.phi003:12.373>	ora citatorum dextra detorsit equorum.
<verg. aen. urn:cts:latinLit:phi0690.phi003:12.374>	Dum trahitur pendetque iugis, hunc lata retectum
<verg. aen. urn:cts:latinLit:phi0690.phi003:12.375>	lancea consequitur rumpitque infixa bilicem
<verg. aen. urn:cts:latinLit:phi0690.phi003:12.376>	loricam et summum degustat volnere corpus.
<verg. aen. urn:cts:latinLit:phi0690.phi003:12.377>	Ille tamen clipeo obiecto conversus in hostem
<verg. aen. urn:cts:latinLit:phi0690.phi003:12.378>	ibat et auxilium ducto mucrone petebat:
<verg. aen. urn:cts:latinLit:phi0690.phi003:12.379>	cum rota praecipitem et procursu concitus axis
<verg. aen. urn:cts:latinLit:phi0690.phi003:12.380>	impulit effunditque solo, Turnusque secutus
<verg. aen. urn:cts:latinLit:phi0690.phi003:12.381>	imam inter galeam summi thoracis et oras
<verg. aen. urn:cts:latinLit:phi0690.phi003:12.382>	abstulit ense caput truncumque reliquit harenae.
<verg. aen. urn:cts:latinLit:phi0690.phi003:12.383>	Atque ea dum campis victor dat funera Turnus,
<verg. aen. urn:cts:latinLit:phi0690.phi003:12.384>	interea Aenean Mnestheus et fidus Achates
<verg. aen. urn:cts:latinLit:phi0690.phi003:12.385>	Ascaniusque comes castris statuere cruentum,
<verg. aen. urn:cts:latinLit:phi0690.phi003:12.386>	alternos longa nitentem cuspide gressus.
<verg. aen. urn:cts:latinLit:phi0690.phi003:12.387>	Saevit et infracta luctatur arundine telum
<verg. aen. urn:cts:latinLit:phi0690.phi003:12.388>	eripere auxilioque viam, quae proxima, poscit
<verg. aen. urn:cts:latinLit:phi0690.phi003:12.389>	ense secent lato vulnus telique latebram
<verg. aen. urn:cts:latinLit:phi0690.phi003:12.390>	rescindant penitus seseque in bella remittant.
<verg. aen. urn:cts:latinLit:phi0690.phi003:12.391>	Iamque aderat Phoebo ante alios dilectus Iapyx
<verg. aen. urn:cts:latinLit:phi0690.phi003:12.392>	Iasides, acri quondam cui captus amore
<verg. aen. urn:cts:latinLit:phi0690.phi003:12.393>	ipse suas artes, sua munera, laetus Apollo
<verg. aen. urn:cts:latinLit:phi0690.phi003:12.394>	augurium citharamque dabat celerisque sagittas.
<verg. aen. urn:cts:latinLit:phi0690.phi003:12.395>	Ille ut depositi proferret fata parentis,
<verg. aen. urn:cts:latinLit:phi0690.phi003:12.396>	scire potestates herbarum usumque medendi
<verg. aen. urn:cts:latinLit:phi0690.phi003:12.397>	maluit et mutas agitare inglorius artes.
<verg. aen. urn:cts:latinLit:phi0690.phi003:12.398>	Stabat acerba fremens, ingentem nixus in hastam
<verg. aen. urn:cts:latinLit:phi0690.phi003:12.399>	Aeneas magno iuvenum et maerentis Iuli
<verg. aen. urn:cts:latinLit:phi0690.phi003:12.400>	concursu, lacrimis immobilis. Ille retorto
<verg. aen. urn:cts:latinLit:phi0690.phi003:12.401>	Paeonium in morem senior succinctus amictu
<verg. aen. urn:cts:latinLit:phi0690.phi003:12.402>	multa manu medica Phoebique potentibus herbis
<verg. aen. urn:cts:latinLit:phi0690.phi003:12.403>	nequiquam trepidat, nequiquam spicula dextra
<verg. aen. urn:cts:latinLit:phi0690.phi003:12.404>	sollicitat prensatque tenaci forcipe ferrum.
<verg. aen. urn:cts:latinLit:phi0690.phi003:12.405>	Nulla viam Fortuna regit, nihil auctor Apollo
<verg. aen. urn:cts:latinLit:phi0690.phi003:12.406>	subvenit; et saevus campis magis ac magis horror
<verg. aen. urn:cts:latinLit:phi0690.phi003:12.407>	crebrescit propiusque malum est. Iam pulvere caelum
<verg. aen. urn:cts:latinLit:phi0690.phi003:12.408>	stare vident: subeunt equites, et spicula castris
<verg. aen. urn:cts:latinLit:phi0690.phi003:12.409>	densa cadunt mediis. It tristis ad aethera clamor
<verg. aen. urn:cts:latinLit:phi0690.phi003:12.410>	bellantum iuvenum et duro sub Marte cadentum.
<verg. aen. urn:cts:latinLit:phi0690.phi003:12.411>	Hic Venus, indigno nati concussa dolore,
<verg. aen. urn:cts:latinLit:phi0690.phi003:12.412>	dictamnum genetrix Cretaea carpit ab Ida,
<verg. aen. urn:cts:latinLit:phi0690.phi003:12.413>	puberibus caulem foliis et flore comantem
<verg. aen. urn:cts:latinLit:phi0690.phi003:12.414>	purpureo; non illa feris incognita capris
<verg. aen. urn:cts:latinLit:phi0690.phi003:12.415>	gramina, cum tergo volucres haesere sagittae:
<verg. aen. urn:cts:latinLit:phi0690.phi003:12.416>	hoc Venus, obscuro faciem circumdata nimbo,
<verg. aen. urn:cts:latinLit:phi0690.phi003:12.417>	detulit; hoc fusum labris splendentibus amnem
<verg. aen. urn:cts:latinLit:phi0690.phi003:12.418>	inficit occulte medicans spargitque salubris
<verg. aen. urn:cts:latinLit:phi0690.phi003:12.419>	ambrosiae sucos et odoriferam panaceam.
<verg. aen. urn:cts:latinLit:phi0690.phi003:12.420>	Fovit ea volnus lympha longaevus Iapyx
<verg. aen. urn:cts:latinLit:phi0690.phi003:12.421>	ignorans, subitoque omnis de corpore fugit
<verg. aen. urn:cts:latinLit:phi0690.phi003:12.422>	quippe dolor, omnis stetit imo volnere sanguis;
<verg. aen. urn:cts:latinLit:phi0690.phi003:12.423>	iamque secuta manum nullo cogente sagitta
<verg. aen. urn:cts:latinLit:phi0690.phi003:12.424>	excidit, atque novae rediere in pristina vires.
<verg. aen. urn:cts:latinLit:phi0690.phi003:12.425>	"Arma citi properate viro! Quid statis?" Iapyx
<verg. aen. urn:cts:latinLit:phi0690.phi003:12.426>	conclamat primusque animos adcendit in hostem.
<verg. aen. urn:cts:latinLit:phi0690.phi003:12.427>	"Non haec humanis opibus, non arte magistra
<verg. aen. urn:cts:latinLit:phi0690.phi003:12.428>	proveniunt neque te, Aenea, mea dextera servat:
<verg. aen. urn:cts:latinLit:phi0690.phi003:12.429>	maior agit deus atque opera ad maiora remittit."
<verg. aen. urn:cts:latinLit:phi0690.phi003:12.430>	Ille avidus pugnae suras incluserat auro
<verg. aen. urn:cts:latinLit:phi0690.phi003:12.431>	hinc atque hinc oditque moras hastamque coruscat.
<verg. aen. urn:cts:latinLit:phi0690.phi003:12.432>	Postquam habilis lateri clipeus loricaque tergo est,
<verg. aen. urn:cts:latinLit:phi0690.phi003:12.433>	Ascanium fusis circum complectitur armis
<verg. aen. urn:cts:latinLit:phi0690.phi003:12.434>	summaque per galeam delibans oscula fatur:
<verg. aen. urn:cts:latinLit:phi0690.phi003:12.435>	"Disce, puer, virtutem ex me verumque laborem,
<verg. aen. urn:cts:latinLit:phi0690.phi003:12.436>	fortunam ex aliis. Nunc te mea dextera bello
<verg. aen. urn:cts:latinLit:phi0690.phi003:12.437>	defensum dabit et magna inter praemia ducet.
<verg. aen. urn:cts:latinLit:phi0690.phi003:12.438>	Tu facito, mox cum matura adoleverit aetas,
<verg. aen. urn:cts:latinLit:phi0690.phi003:12.439>	sis memor, et te animo repetentem exempla tuorum
<verg. aen. urn:cts:latinLit:phi0690.phi003:12.440>	et pater Aeneas et avunculus excitet Hector."
<verg. aen. urn:cts:latinLit:phi0690.phi003:12.441>	Haec ubi dicta dedit, portis sese extulit ingens,
<verg. aen. urn:cts:latinLit:phi0690.phi003:12.442>	telum immane manu quatiens; simul agmine denso
<verg. aen. urn:cts:latinLit:phi0690.phi003:12.443>	Antheusque Mnestheusque ruunt omnisque relictis
<verg. aen. urn:cts:latinLit:phi0690.phi003:12.444>	turba fluit castris: tum caeco pulvere campus
<verg. aen. urn:cts:latinLit:phi0690.phi003:12.445>	miscetur pulsuque pedum tremit excita tellus.
<verg. aen. urn:cts:latinLit:phi0690.phi003:12.446>	Vidit ab adverso venientis aggere Turnus,
<verg. aen. urn:cts:latinLit:phi0690.phi003:12.447>	videre Ausonii, gelidusque per ima cucurrit
<verg. aen. urn:cts:latinLit:phi0690.phi003:12.448>	ossa tremor: prima ante omnis Iuturna Latinos
<verg. aen. urn:cts:latinLit:phi0690.phi003:12.449>	audiit adgnovitque sonum et tremefacta refugit.
<verg. aen. urn:cts:latinLit:phi0690.phi003:12.450>	Ille volat campoque atrum rapit agmen aperto.
<verg. aen. urn:cts:latinLit:phi0690.phi003:12.451>	Qualis ubi ad terras abrupto sidere nimbus
<verg. aen. urn:cts:latinLit:phi0690.phi003:12.452>	it mare per medium; miseris heu praescia longe
<verg. aen. urn:cts:latinLit:phi0690.phi003:12.453>	horrescunt corda agricolis, dabit ille ruinas
<verg. aen. urn:cts:latinLit:phi0690.phi003:12.454>	arboribus stragemque satis, ruet omnia late;
<verg. aen. urn:cts:latinLit:phi0690.phi003:12.455>	ante volant sonitumque ferunt ad litora venti:
<verg. aen. urn:cts:latinLit:phi0690.phi003:12.456>	talis in adversos ductor Rhoeteius hostis
<verg. aen. urn:cts:latinLit:phi0690.phi003:12.457>	agmen agit, densi cuneis se quisque coactis
<verg. aen. urn:cts:latinLit:phi0690.phi003:12.458>	adglomerant. Ferit ense gravem Thymbraeus Osirim,
<verg. aen. urn:cts:latinLit:phi0690.phi003:12.459>	Archetium Mnestheus, Epulonem obtruncat Achates
<verg. aen. urn:cts:latinLit:phi0690.phi003:12.460>	Ufentemque Gyas; cadit ipse Tolumnius augur,
<verg. aen. urn:cts:latinLit:phi0690.phi003:12.461>	primus in adversos telum qui torserat hostis.
<verg. aen. urn:cts:latinLit:phi0690.phi003:12.462>	Tollitur in caelum clamor, versique vicissim
<verg. aen. urn:cts:latinLit:phi0690.phi003:12.463>	pulverulenta fuga Rutuli dant terga per agros.
<verg. aen. urn:cts:latinLit:phi0690.phi003:12.464>	Ipse neque aversos dignatur sternere Morti
<verg. aen. urn:cts:latinLit:phi0690.phi003:12.465>	nec pede congressos aequo nec tela ferentis
<verg. aen. urn:cts:latinLit:phi0690.phi003:12.466>	insequitur: solum densa in caligine Turnum
<verg. aen. urn:cts:latinLit:phi0690.phi003:12.467>	vestigat lustrans, solum in certamina poscit.
<verg. aen. urn:cts:latinLit:phi0690.phi003:12.468>	Hoc concussa metu mentem Iuturna virago
<verg. aen. urn:cts:latinLit:phi0690.phi003:12.469>	aurigam Turni media inter lora Metiscum
<verg. aen. urn:cts:latinLit:phi0690.phi003:12.470>	excutit et longe lapsum temone relinquit:
<verg. aen. urn:cts:latinLit:phi0690.phi003:12.471>	ipsa subit manibusque undantis flectit habenas,
<verg. aen. urn:cts:latinLit:phi0690.phi003:12.472>	cuncta gerens, vocemque et corpus et arma Metisci.
<verg. aen. urn:cts:latinLit:phi0690.phi003:12.473>	Nigra velut magnas domini cum divitis aedes
<verg. aen. urn:cts:latinLit:phi0690.phi003:12.474>	pervolat et pennis alta atria lustrat hirundo,
<verg. aen. urn:cts:latinLit:phi0690.phi003:12.475>	pabula parva legens nidisque loquacibus escas,
<verg. aen. urn:cts:latinLit:phi0690.phi003:12.476>	et nunc porticibus vacuis, nunc umida circum
<verg. aen. urn:cts:latinLit:phi0690.phi003:12.477>	stagna sonat: similis medios Iuturna per hostis
<verg. aen. urn:cts:latinLit:phi0690.phi003:12.478>	fertur equis rapidoque volans obit omnia curru
<verg. aen. urn:cts:latinLit:phi0690.phi003:12.479>	iamque hic germanum iamque hic ostentat ovantem
<verg. aen. urn:cts:latinLit:phi0690.phi003:12.480>	nec conferre manum patitur, volat avia longe.
<verg. aen. urn:cts:latinLit:phi0690.phi003:12.481>	Haud minus Aeneas tortos legit obvius orbes
<verg. aen. urn:cts:latinLit:phi0690.phi003:12.482>	vestigatque virum et disiecta per agmina magna
<verg. aen. urn:cts:latinLit:phi0690.phi003:12.483>	voce vocat. Quotiens oculos coniecit in hostem
<verg. aen. urn:cts:latinLit:phi0690.phi003:12.484>	alipedumque fugam cursu temptavit equorum,
<verg. aen. urn:cts:latinLit:phi0690.phi003:12.485>	aversos totiens currus Iuturna retorsit.
<verg. aen. urn:cts:latinLit:phi0690.phi003:12.486>	Heu quid agat? Vario nequiquam fluctuat aestu,
<verg. aen. urn:cts:latinLit:phi0690.phi003:12.487>	diversaeque vocant animum in contraria curae.
<verg. aen. urn:cts:latinLit:phi0690.phi003:12.488>	Huic Messapus, uti laeva duo forte gerebat
<verg. aen. urn:cts:latinLit:phi0690.phi003:12.489>	lenta levis cursu praefixa hastilia ferro,
<verg. aen. urn:cts:latinLit:phi0690.phi003:12.490>	horum unum certo contorquens dirigit ictu.
<verg. aen. urn:cts:latinLit:phi0690.phi003:12.491>	Substitit Aeneas et se collegit in arma,
<verg. aen. urn:cts:latinLit:phi0690.phi003:12.492>	poplite subsidens; apicem tamen incita summum
<verg. aen. urn:cts:latinLit:phi0690.phi003:12.493>	hasta tulit summasque excussit vertice cristas.
<verg. aen. urn:cts:latinLit:phi0690.phi003:12.494>	Tum vero adsurgunt irae; insidiisque subactus,
<verg. aen. urn:cts:latinLit:phi0690.phi003:12.495>	diversos ubi sensit equos currumque referri,
<verg. aen. urn:cts:latinLit:phi0690.phi003:12.496>	multa Iovem et laesi testatus foederis aras
<verg. aen. urn:cts:latinLit:phi0690.phi003:12.497>	iam tandem invadit medios et Marte secundo
<verg. aen. urn:cts:latinLit:phi0690.phi003:12.498>	terribilis saevam nullo discrimine caedem
<verg. aen. urn:cts:latinLit:phi0690.phi003:12.499>	suscitat irarumque omnis effundit habenas.
<verg. aen. urn:cts:latinLit:phi0690.phi003:12.500>	Quis mihi nunc tot acerba deus, quis carmine caedes
<verg. aen. urn:cts:latinLit:phi0690.phi003:12.501>	diversas obitumque ducum, quos aequore toto
<verg. aen. urn:cts:latinLit:phi0690.phi003:12.502>	inque vicem nunc Turnus agit, nunc Troius heros,
<verg. aen. urn:cts:latinLit:phi0690.phi003:12.503>	expediat? Tanton placuit concurrere motu.
<verg. aen. urn:cts:latinLit:phi0690.phi003:12.504>	Iuppiter, aeterna gentis in pace futuras?
<verg. aen. urn:cts:latinLit:phi0690.phi003:12.505>	Aeneas Rutulum Sucronem, ea prima ruentis
<verg. aen. urn:cts:latinLit:phi0690.phi003:12.506>	pugna loco statuit Teucros, haud multa morantem
<verg. aen. urn:cts:latinLit:phi0690.phi003:12.507>	excipit in latus et, qua fata celerrima, crudum
<verg. aen. urn:cts:latinLit:phi0690.phi003:12.508>	transadigit costas et cratis pectoris ensem.
<verg. aen. urn:cts:latinLit:phi0690.phi003:12.509>	Turnus equo deiectum Amycum fratremque Dioren,
<verg. aen. urn:cts:latinLit:phi0690.phi003:12.510>	congressus pedes, hunc venientem cuspide longa,
<verg. aen. urn:cts:latinLit:phi0690.phi003:12.511>	hunc mucrone ferit curruque abscisa duorum
<verg. aen. urn:cts:latinLit:phi0690.phi003:12.512>	suspendit capita et rorantia sanguine portat.
<verg. aen. urn:cts:latinLit:phi0690.phi003:12.513>	Ille Talon Tanaimque neci fortemque Cethegum,
<verg. aen. urn:cts:latinLit:phi0690.phi003:12.514>	tris uno congressu, et maestum mittit Oniten,
<verg. aen. urn:cts:latinLit:phi0690.phi003:12.515>	nomen Echionium matrisque genus Peridiae,
<verg. aen. urn:cts:latinLit:phi0690.phi003:12.516>	hic fratres Lycia missos et Apollinis agris
<verg. aen. urn:cts:latinLit:phi0690.phi003:12.517>	et iuvenem exosum nequiquam bella Menoeten,
<verg. aen. urn:cts:latinLit:phi0690.phi003:12.518>	Arcada, piscosae cui circum flumina Lernae
<verg. aen. urn:cts:latinLit:phi0690.phi003:12.519>	ars fuerat pauperque domus nec nota potentum
<verg. aen. urn:cts:latinLit:phi0690.phi003:12.520>	munera conductaque pater tellure serebat.
<verg. aen. urn:cts:latinLit:phi0690.phi003:12.521>	Ac velut immissi diversis partibus ignes
<verg. aen. urn:cts:latinLit:phi0690.phi003:12.522>	arentem in silvam et virgulta sonantia lauro,
<verg. aen. urn:cts:latinLit:phi0690.phi003:12.523>	aut ubi decursu rapido de montibus altis
<verg. aen. urn:cts:latinLit:phi0690.phi003:12.524>	dant sonitum spumosi amnes et in aequora currunt
<verg. aen. urn:cts:latinLit:phi0690.phi003:12.525>	quisque suum populatus iter: non segnius ambo
<verg. aen. urn:cts:latinLit:phi0690.phi003:12.526>	Aeneas Turnusque ruunt per proelia; nunc nunc
<verg. aen. urn:cts:latinLit:phi0690.phi003:12.527>	fluctuat ira intus, rumpuntur nescia vinci
<verg. aen. urn:cts:latinLit:phi0690.phi003:12.528>	pectora, nunc totis in Volnera viribus itur.
<verg. aen. urn:cts:latinLit:phi0690.phi003:12.529>	Murranum hic, atavos et avorum antiqua sonantem
<verg. aen. urn:cts:latinLit:phi0690.phi003:12.530>	nomina per regesque actum genus omne Latinos,
<verg. aen. urn:cts:latinLit:phi0690.phi003:12.531>	praecipitem scopulo atque ingentis turbine saxi
<verg. aen. urn:cts:latinLit:phi0690.phi003:12.532>	excutit effunditque solo: hunc lora et iuga subter
<verg. aen. urn:cts:latinLit:phi0690.phi003:12.533>	provolvere rotae, crebro super ungula pulsu
<verg. aen. urn:cts:latinLit:phi0690.phi003:12.534>	incita nec domini memorum proculcat equorum.
<verg. aen. urn:cts:latinLit:phi0690.phi003:12.535>	Ille ruenti Hyllo animisque immane frementi
<verg. aen. urn:cts:latinLit:phi0690.phi003:12.536>	occurrit telumque aurata ad tempora torquet:
<verg. aen. urn:cts:latinLit:phi0690.phi003:12.537>	olli per galeam fixo stetit hasta cerebro.
<verg. aen. urn:cts:latinLit:phi0690.phi003:12.538>	Dextera nec tua te, Graium fortissime Cretheu
<verg. aen. urn:cts:latinLit:phi0690.phi003:12.539>	eripuit Turno. Nec di texere Cupencum
<verg. aen. urn:cts:latinLit:phi0690.phi003:12.540>	Aenea veniente sui: dedit obvia ferro
<verg. aen. urn:cts:latinLit:phi0690.phi003:12.541>	pectora, nec misero clipei mora profuit aerei.
<verg. aen. urn:cts:latinLit:phi0690.phi003:12.542>	Te quoque Laurentes viderunt, Aeole, campi
<verg. aen. urn:cts:latinLit:phi0690.phi003:12.543>	oppetere et late terram consternere tergo
<verg. aen. urn:cts:latinLit:phi0690.phi003:12.544>	Occidis, Argivae quem non potuere phalanges
<verg. aen. urn:cts:latinLit:phi0690.phi003:12.545>	sternere nec Priami regnorum eversor Achilles;
<verg. aen. urn:cts:latinLit:phi0690.phi003:12.546>	hic tibi mortis erant metae: domus alta sub Ida,
<verg. aen. urn:cts:latinLit:phi0690.phi003:12.547>	Lyrnesi domus alta, solo Laurente sepulchrum.
<verg. aen. urn:cts:latinLit:phi0690.phi003:12.548>	Totae adeo conversae acies, omnesque Latini,
<verg. aen. urn:cts:latinLit:phi0690.phi003:12.549>	omnes Dardanidae, Mnestheus acerque Serestus
<verg. aen. urn:cts:latinLit:phi0690.phi003:12.550>	et Messapus equum domitor et fortis Asilas
<verg. aen. urn:cts:latinLit:phi0690.phi003:12.551>	Tuscorumque phalanx Evandrique Arcades alae,
<verg. aen. urn:cts:latinLit:phi0690.phi003:12.552>	pro se quisque viri summa nituntur opum vi:
<verg. aen. urn:cts:latinLit:phi0690.phi003:12.553>	nec mora nec requies, vasto certamine tendunt.
<verg. aen. urn:cts:latinLit:phi0690.phi003:12.554>	Hic mentem Aeneae genetrix pulcherrima misit,
<verg. aen. urn:cts:latinLit:phi0690.phi003:12.555>	iret ut ad muros urbique adverteret agmen
<verg. aen. urn:cts:latinLit:phi0690.phi003:12.556>	ocius et subita turbaret clade Latinos.
<verg. aen. urn:cts:latinLit:phi0690.phi003:12.557>	Ille ut vestigans diversa per agmina Turnum
<verg. aen. urn:cts:latinLit:phi0690.phi003:12.558>	huc atque huc acies circumtulit, aspicit urbem
<verg. aen. urn:cts:latinLit:phi0690.phi003:12.559>	immunem tanti belli atque impune quietam.
<verg. aen. urn:cts:latinLit:phi0690.phi003:12.560>	Continuo pugnae adcendit maioris imago:
<verg. aen. urn:cts:latinLit:phi0690.phi003:12.561>	Mnesthea Sergestumque vocat fortemque Serestum
<verg. aen. urn:cts:latinLit:phi0690.phi003:12.562>	ductores tumulumque capit, quo cetera Teucrum
<verg. aen. urn:cts:latinLit:phi0690.phi003:12.563>	concurrit legio nec scuta aut spicula densi
<verg. aen. urn:cts:latinLit:phi0690.phi003:12.564>	deponunt. Celso medius stans aggere fatur:
<verg. aen. urn:cts:latinLit:phi0690.phi003:12.565>	"Nequa meis esto dictis mora; Iuppiter hac stat,
<verg. aen. urn:cts:latinLit:phi0690.phi003:12.566>	neu quis ob inceptum subitum mihi segnior ito.
<verg. aen. urn:cts:latinLit:phi0690.phi003:12.567>	Urbem hodie, causam belli, regna ipsa Latini,
<verg. aen. urn:cts:latinLit:phi0690.phi003:12.568>	ni frenum accipere et victi parere fatentur,
<verg. aen. urn:cts:latinLit:phi0690.phi003:12.569>	eruam et aequa solo fumantia culmina ponam.
<verg. aen. urn:cts:latinLit:phi0690.phi003:12.570>	Scilicet exspectem, libeat dum proelia Turno
<verg. aen. urn:cts:latinLit:phi0690.phi003:12.571>	nostra pati rursusque velit concurrere victus?
<verg. aen. urn:cts:latinLit:phi0690.phi003:12.572>	Hoc caput, O cives, haec belli summa nefandi:
<verg. aen. urn:cts:latinLit:phi0690.phi003:12.573>	ferte faces propere foedusque reposcite flammis."
<verg. aen. urn:cts:latinLit:phi0690.phi003:12.574>	Dixerat, atque animis pariter certantibus omnes
<verg. aen. urn:cts:latinLit:phi0690.phi003:12.575>	dant cuneum densaque ad muros mole feruntur.
<verg. aen. urn:cts:latinLit:phi0690.phi003:12.576>	Scalae improviso subitusque apparuit ignis.
<verg. aen. urn:cts:latinLit:phi0690.phi003:12.577>	Discurrunt alii ad portas primosque trucidant,
<verg. aen. urn:cts:latinLit:phi0690.phi003:12.578>	ferrum alii torquent et obumbrant aethera telis.
<verg. aen. urn:cts:latinLit:phi0690.phi003:12.579>	Ipse inter primos dextram sub moenia tendit
<verg. aen. urn:cts:latinLit:phi0690.phi003:12.580>	Aeneas magnaque incusat voce Latinum
<verg. aen. urn:cts:latinLit:phi0690.phi003:12.581>	testaturque deos, iterum se ad proelia cogi,
<verg. aen. urn:cts:latinLit:phi0690.phi003:12.582>	bis iam Italos hostis, haec altera foedera rumpi.
<verg. aen. urn:cts:latinLit:phi0690.phi003:12.583>	Exoritur trepidos inter discordia civis:
<verg. aen. urn:cts:latinLit:phi0690.phi003:12.584>	urbem alii reserare iubent et pandere portas
<verg. aen. urn:cts:latinLit:phi0690.phi003:12.585>	Dardanidis ipsumque trahunt in moenia regem,
<verg. aen. urn:cts:latinLit:phi0690.phi003:12.586>	arma ferunt alii et pergunt defendere muros.
<verg. aen. urn:cts:latinLit:phi0690.phi003:12.587>	Inclusas ut cum latebroso in pumice pastor
<verg. aen. urn:cts:latinLit:phi0690.phi003:12.588>	vestigavit apes fumoque implevit amaro:
<verg. aen. urn:cts:latinLit:phi0690.phi003:12.589>	illae intus trepidae rerum per cerea castra
<verg. aen. urn:cts:latinLit:phi0690.phi003:12.590>	discurrunt magnisque acuunt stridoribus iras;
<verg. aen. urn:cts:latinLit:phi0690.phi003:12.591>	volvitur ater odor tectis, tum murmure caeco
<verg. aen. urn:cts:latinLit:phi0690.phi003:12.592>	intus saxa sonant, vacuas it fumus ad auras.
<verg. aen. urn:cts:latinLit:phi0690.phi003:12.593>	Accidit haec fessis etiam fortuna Latinis,
<verg. aen. urn:cts:latinLit:phi0690.phi003:12.594>	quae totam luctu concussit funditus urbem.
<verg. aen. urn:cts:latinLit:phi0690.phi003:12.595>	Regina ut tectis venientem prospicit hostem,
<verg. aen. urn:cts:latinLit:phi0690.phi003:12.596>	incessi muros, ignis ad tecta volare,
<verg. aen. urn:cts:latinLit:phi0690.phi003:12.597>	nusquam acies contra Rutulas, nulla agmina Turni:
<verg. aen. urn:cts:latinLit:phi0690.phi003:12.598>	infelix pugnae iuvenem in certamine credit
<verg. aen. urn:cts:latinLit:phi0690.phi003:12.599>	exstinctum et, subito mentem turbata dolore,
<verg. aen. urn:cts:latinLit:phi0690.phi003:12.600>	se causam clamat crimenque caputque malorum,
<verg. aen. urn:cts:latinLit:phi0690.phi003:12.601>	multaque per maestum demens effata furorem
<verg. aen. urn:cts:latinLit:phi0690.phi003:12.602>	purpureos moritura manu discindit amictus
<verg. aen. urn:cts:latinLit:phi0690.phi003:12.603>	et nodum informis leti trabe nectit ab alta.
<verg. aen. urn:cts:latinLit:phi0690.phi003:12.604>	Quam cladem miserae postquam accepere Latinae,
<verg. aen. urn:cts:latinLit:phi0690.phi003:12.605>	filia prima manu flavos Lavinia crinis
<verg. aen. urn:cts:latinLit:phi0690.phi003:12.606>	et roseas laniata genas, tum cetera circum
<verg. aen. urn:cts:latinLit:phi0690.phi003:12.607>	turba furit: resonant late plangoribus aedes.
<verg. aen. urn:cts:latinLit:phi0690.phi003:12.608>	Hinc totam infelix volgatur fama per urbem.
<verg. aen. urn:cts:latinLit:phi0690.phi003:12.609>	Demittunt mentes; it scissa veste Latinus,
<verg. aen. urn:cts:latinLit:phi0690.phi003:12.610>	coniugis attonitus fatis urbisque ruina,
<verg. aen. urn:cts:latinLit:phi0690.phi003:12.611>	canitiem immundo perfusam pulvere turpans.
<verg. aen. urn:cts:latinLit:phi0690.phi003:12.612>	[Multaque se incusat, qui non acceperit ante
<verg. aen. urn:cts:latinLit:phi0690.phi003:12.613>	Dardanium Aenean generumque adsciverit ultro.]
<verg. aen. urn:cts:latinLit:phi0690.phi003:12.614>	Interea extremo bellator in aequore Turnus
<verg. aen. urn:cts:latinLit:phi0690.phi003:12.615>	palantis sequitur paucos iam segnior atque
<verg. aen. urn:cts:latinLit:phi0690.phi003:12.616>	iam minus atque minus successu laetus equorum
<verg. aen. urn:cts:latinLit:phi0690.phi003:12.617>	attulit hunc illi caecis terroribus aura
<verg. aen. urn:cts:latinLit:phi0690.phi003:12.618>	commixtum clamorem adrectasque impulit aures
<verg. aen. urn:cts:latinLit:phi0690.phi003:12.619>	confusae sonus urbis et inlaetabile murmur.
<verg. aen. urn:cts:latinLit:phi0690.phi003:12.620>	"Ei mihi! Quid tanto turbantur moenia luctu?
<verg. aen. urn:cts:latinLit:phi0690.phi003:12.621>	Quisve ruit tantus diversa clamor ab urbe?"
<verg. aen. urn:cts:latinLit:phi0690.phi003:12.622>	Sic ait adductisque amens subsistit habenis.
<verg. aen. urn:cts:latinLit:phi0690.phi003:12.623>	Atque huic, in faciem soror ut conversa Metisci
<verg. aen. urn:cts:latinLit:phi0690.phi003:12.624>	aurigae currumque et equos et lora regebat,
<verg. aen. urn:cts:latinLit:phi0690.phi003:12.625>	talibus occurrit dictis: "Hac, Turne, sequamur
<verg. aen. urn:cts:latinLit:phi0690.phi003:12.626>	Troiugenas, qua prima viam victoria pandit;
<verg. aen. urn:cts:latinLit:phi0690.phi003:12.627>	sunt alii, qui tecta manu defendere possint.
<verg. aen. urn:cts:latinLit:phi0690.phi003:12.628>	Ingruit Aeneas Italis et proelia miscet:
<verg. aen. urn:cts:latinLit:phi0690.phi003:12.629>	et nos saeva manu mittamus funera Teucris.
<verg. aen. urn:cts:latinLit:phi0690.phi003:12.630>	Nec numero inferior pugnae nec honore recedes."
<verg. aen. urn:cts:latinLit:phi0690.phi003:12.631>	Turnus ad haec:
<verg. aen. urn:cts:latinLit:phi0690.phi003:12.632>	"O soror, et dudum adgnovi, cum prima per artem
<verg. aen. urn:cts:latinLit:phi0690.phi003:12.633>	foedera turbasti teque haec in bella dedisti,
<verg. aen. urn:cts:latinLit:phi0690.phi003:12.634>	et nunc nequiquam fallis dea. Sed quis Olympo
<verg. aen. urn:cts:latinLit:phi0690.phi003:12.635>	demissam tantos voluit te ferre labores?
<verg. aen. urn:cts:latinLit:phi0690.phi003:12.636>	An fratris miseri letum ut crudele videres?
<verg. aen. urn:cts:latinLit:phi0690.phi003:12.637>	Nam quid ago? Aut quae iam spondet Fortuna salutem?
<verg. aen. urn:cts:latinLit:phi0690.phi003:12.638>	Vidi oculos ante ipse meos me voce vocantem
<verg. aen. urn:cts:latinLit:phi0690.phi003:12.639>	Murranum, quo non superat mihi carior alter,
<verg. aen. urn:cts:latinLit:phi0690.phi003:12.640>	oppetere ingentem atque ingenti volnere victum.
<verg. aen. urn:cts:latinLit:phi0690.phi003:12.641>	Occidit infelix nostrum ne dedecus Ufens
<verg. aen. urn:cts:latinLit:phi0690.phi003:12.642>	adspiceret; Teucri potiuntur corpore et armis.
<verg. aen. urn:cts:latinLit:phi0690.phi003:12.643>	Exscindine domos (id rebus defuit unum)
<verg. aen. urn:cts:latinLit:phi0690.phi003:12.644>	perpetiar, dextra nec Drancis dicta refellam?
<verg. aen. urn:cts:latinLit:phi0690.phi003:12.645>	Terga dabo et Turnum fugientem haec terra videbit?
<verg. aen. urn:cts:latinLit:phi0690.phi003:12.646>	Usque adeone mori miserum est? Vos O mihi Manes
<verg. aen. urn:cts:latinLit:phi0690.phi003:12.647>	este boni, quoniam superis aversa voluntas!
<verg. aen. urn:cts:latinLit:phi0690.phi003:12.648>	Sancta ad vos anima atque istius nescia culpae
<verg. aen. urn:cts:latinLit:phi0690.phi003:12.649>	descendam, magnorum haud umquam indignus avorum.
<verg. aen. urn:cts:latinLit:phi0690.phi003:12.650>	Vix ea fatus erat: medios volat ecce per hostis
<verg. aen. urn:cts:latinLit:phi0690.phi003:12.651>	vectus equo spumante Saces, adversa sagitta
<verg. aen. urn:cts:latinLit:phi0690.phi003:12.652>	saucius ora, ruitque implorans nomine Turnum:
<verg. aen. urn:cts:latinLit:phi0690.phi003:12.653>	"Turne, in te suprema salus: miserere tuorum.
<verg. aen. urn:cts:latinLit:phi0690.phi003:12.654>	Fulminat Aeneas armis summasque minatur
<verg. aen. urn:cts:latinLit:phi0690.phi003:12.655>	deiecturum arces Italum exscidioque daturum;
<verg. aen. urn:cts:latinLit:phi0690.phi003:12.656>	iamque faces ad tecta volant. In te ora Latini,
<verg. aen. urn:cts:latinLit:phi0690.phi003:12.657>	in te oculos referunt; mussat rex ipse Latinus,
<verg. aen. urn:cts:latinLit:phi0690.phi003:12.658>	quos generos vocet aut quae sese ad foedera flectat.
<verg. aen. urn:cts:latinLit:phi0690.phi003:12.659>	Praeterea regina, tui fidissima, dextra
<verg. aen. urn:cts:latinLit:phi0690.phi003:12.660>	occidit ipsa sua lucemque exterrita fugit.
<verg. aen. urn:cts:latinLit:phi0690.phi003:12.661>	Soli pro portis Messapus et acer Atinas
<verg. aen. urn:cts:latinLit:phi0690.phi003:12.662>	sustentant aciem. Circum hos utrimque phalanges
<verg. aen. urn:cts:latinLit:phi0690.phi003:12.663>	stant densae, strictisque seges mucronibus horret
<verg. aen. urn:cts:latinLit:phi0690.phi003:12.664>	ferrea: tu currum deserto in gramine versas."
<verg. aen. urn:cts:latinLit:phi0690.phi003:12.665>	Obstipuit varia confusus imagine rerum
<verg. aen. urn:cts:latinLit:phi0690.phi003:12.666>	Turnus et obtutu tacito stetit. Aestuat ingens
<verg. aen. urn:cts:latinLit:phi0690.phi003:12.667>	uno in corde pudor mixtoque insania luctu
<verg. aen. urn:cts:latinLit:phi0690.phi003:12.668>	et furiis agitatus amor et conscia virtus.
<verg. aen. urn:cts:latinLit:phi0690.phi003:12.669>	Ut primum discussae umbrae et lux reddita menti,
<verg. aen. urn:cts:latinLit:phi0690.phi003:12.670>	ardentis oculorum orbes ad moenia torsit
<verg. aen. urn:cts:latinLit:phi0690.phi003:12.671>	turbidus eque rotis magnam respexit ad urbem.
<verg. aen. urn:cts:latinLit:phi0690.phi003:12.672>	Ecce autem flammis inter tabulata volutus
<verg. aen. urn:cts:latinLit:phi0690.phi003:12.673>	ad caelum undabat vortex turrimque tenebat,
<verg. aen. urn:cts:latinLit:phi0690.phi003:12.674>	turrim, compactis trabibus quam eduxerat ipse
<verg. aen. urn:cts:latinLit:phi0690.phi003:12.675>	subdideratque rotas pontisque instraverat altos.
<verg. aen. urn:cts:latinLit:phi0690.phi003:12.676>	"Iam iam fata, soror, superant; absiste morari;
<verg. aen. urn:cts:latinLit:phi0690.phi003:12.677>	quo deus et quo dura vocat Fortuna, sequamur.
<verg. aen. urn:cts:latinLit:phi0690.phi003:12.678>	Stat conferre manum Aeneae, stat quidquid acerbi est
<verg. aen. urn:cts:latinLit:phi0690.phi003:12.679>	morte pati; neque me indecorem, germana, videbis
<verg. aen. urn:cts:latinLit:phi0690.phi003:12.680>	amplius. Hunc, oro, sine me furere ante furorem."
<verg. aen. urn:cts:latinLit:phi0690.phi003:12.681>	Dixit et e curru saltum dedit ocius arvis
<verg. aen. urn:cts:latinLit:phi0690.phi003:12.682>	perque hostis, per tela ruit maestamque sororem
<verg. aen. urn:cts:latinLit:phi0690.phi003:12.683>	deserit ac rapido cursu media agmina rumpit.
<verg. aen. urn:cts:latinLit:phi0690.phi003:12.684>	Ac veluti montis saxum de vertice praeceps
<verg. aen. urn:cts:latinLit:phi0690.phi003:12.685>	cum ruit avulsum vento, seu turbidus imber
<verg. aen. urn:cts:latinLit:phi0690.phi003:12.686>	proluit aut annis solvit sublapsa vetustas;
<verg. aen. urn:cts:latinLit:phi0690.phi003:12.687>	fertur in abruptum magno mons improbus actu
<verg. aen. urn:cts:latinLit:phi0690.phi003:12.688>	exsultatque solo, silvas armenta virosque
<verg. aen. urn:cts:latinLit:phi0690.phi003:12.689>	involvens secum: disiecta per agmina Turnus
<verg. aen. urn:cts:latinLit:phi0690.phi003:12.690>	sic urbis ruit ad muros, ubi plurima fuso
<verg. aen. urn:cts:latinLit:phi0690.phi003:12.691>	sanguine terra madet striduntque hastilibus aurae,
<verg. aen. urn:cts:latinLit:phi0690.phi003:12.692>	significatque manu et magno simul incipit ore:
<verg. aen. urn:cts:latinLit:phi0690.phi003:12.693>	"Parcite iam, Rutuli, et vos tela inhibete, Latini;
<verg. aen. urn:cts:latinLit:phi0690.phi003:12.694>	quaecumque est Fortuna, mea est: me verius unum
<verg. aen. urn:cts:latinLit:phi0690.phi003:12.695>	pro vobis foedus luere et decernere ferro."
<verg. aen. urn:cts:latinLit:phi0690.phi003:12.696>	Discessere omnes medii spatiumque dedere.
<verg. aen. urn:cts:latinLit:phi0690.phi003:12.697>	At pater Aeneas audito nomine Turni
<verg. aen. urn:cts:latinLit:phi0690.phi003:12.698>	deserit et muros et summas deserit arces
<verg. aen. urn:cts:latinLit:phi0690.phi003:12.699>	praecipitatque moras omnis, opera omnia rumpit,
<verg. aen. urn:cts:latinLit:phi0690.phi003:12.700>	laetitia exsultans, horrendumque intonat armis;
<verg. aen. urn:cts:latinLit:phi0690.phi003:12.701>	quantus Athos aut quantus Eryx aut ipse coruscis
<verg. aen. urn:cts:latinLit:phi0690.phi003:12.702>	cum fremit ilicibus quantus gaudetque nivali
<verg. aen. urn:cts:latinLit:phi0690.phi003:12.703>	vertice se attollens pater Appenninus ad auras.
<verg. aen. urn:cts:latinLit:phi0690.phi003:12.704>	Iam vero et Rutuli certatim et Troes et omnes
<verg. aen. urn:cts:latinLit:phi0690.phi003:12.705>	convertere oculos Itali, quique alta tenebant
<verg. aen. urn:cts:latinLit:phi0690.phi003:12.706>	moenia quique imos pulsabant ariete muros,
<verg. aen. urn:cts:latinLit:phi0690.phi003:12.707>	armaque deposuere umeris. Stupet ipse Latinus
<verg. aen. urn:cts:latinLit:phi0690.phi003:12.708>	ingentis, genitos diversis partibus orbis,
<verg. aen. urn:cts:latinLit:phi0690.phi003:12.709>	inter se coiisse viros et cernere ferro.
<verg. aen. urn:cts:latinLit:phi0690.phi003:12.710>	Atque illi, ut vacuo patuerunt aequore campi,
<verg. aen. urn:cts:latinLit:phi0690.phi003:12.711>	procursu rapido, coniectis eminus hastis,
<verg. aen. urn:cts:latinLit:phi0690.phi003:12.712>	invadunt Martem clipeis atque aere sonoro.
<verg. aen. urn:cts:latinLit:phi0690.phi003:12.713>	Dat gemitum tellus; tum crebros ensibus ictus
<verg. aen. urn:cts:latinLit:phi0690.phi003:12.714>	congeminant: fors et virtus miscentur in unum.
<verg. aen. urn:cts:latinLit:phi0690.phi003:12.715>	Ac velut ingenti Sila summove Taburno
<verg. aen. urn:cts:latinLit:phi0690.phi003:12.716>	cum duo conversis inimica in proelia tauri
<verg. aen. urn:cts:latinLit:phi0690.phi003:12.717>	frontibus incurrunt; pavidi cessere magistri,
<verg. aen. urn:cts:latinLit:phi0690.phi003:12.718>	stat pecus omne metu mutum mussantque iuvencae,
<verg. aen. urn:cts:latinLit:phi0690.phi003:12.719>	quis nemori imperitet, quem tota armenta sequantur;
<verg. aen. urn:cts:latinLit:phi0690.phi003:12.720>	illi inter sese multa vi volnera miscent
<verg. aen. urn:cts:latinLit:phi0690.phi003:12.721>	cornuaque obnixi infigunt et sanguine largo
<verg. aen. urn:cts:latinLit:phi0690.phi003:12.722>	colla armosque lavant; gemitu nemus omne remugit:
<verg. aen. urn:cts:latinLit:phi0690.phi003:12.723>	non alitur Tros Aeneas et Daunius heros
<verg. aen. urn:cts:latinLit:phi0690.phi003:12.724>	concurrunt clipeis; ingens fragor aethera complet.
<verg. aen. urn:cts:latinLit:phi0690.phi003:12.725>	Iuppiter ipse duas aequato examine lances
<verg. aen. urn:cts:latinLit:phi0690.phi003:12.726>	sustinet et fata imponit diversa duorum,
<verg. aen. urn:cts:latinLit:phi0690.phi003:12.727>	quem damnet labor et quo vergat pondere letum;
<verg. aen. urn:cts:latinLit:phi0690.phi003:12.728>	Emicat hic, impune putans, et corpore toto
<verg. aen. urn:cts:latinLit:phi0690.phi003:12.729>	alte sublatum consurgit Turnus in ensem
<verg. aen. urn:cts:latinLit:phi0690.phi003:12.730>	et ferit: exclamant Troes trepidique Latini,
<verg. aen. urn:cts:latinLit:phi0690.phi003:12.731>	arrectaeque amborum acies. At perfidus ensis
<verg. aen. urn:cts:latinLit:phi0690.phi003:12.732>	Frangitur in medioque ardentem deserit ictu . . .
<verg. aen. urn:cts:latinLit:phi0690.phi003:12.733>	ni fuga subsidio subeat. Fugit ocior euro,
<verg. aen. urn:cts:latinLit:phi0690.phi003:12.734>	ut capulum ignotum dextramque aspexit inermem.
<verg. aen. urn:cts:latinLit:phi0690.phi003:12.735>	Fama est praecipitem, cum prima in proelia iunctos
<verg. aen. urn:cts:latinLit:phi0690.phi003:12.736>	conscendebat equos, patrio mucrone relicto,
<verg. aen. urn:cts:latinLit:phi0690.phi003:12.737>	dum trepidat, ferrum aurigae rapuisse Metisci.
<verg. aen. urn:cts:latinLit:phi0690.phi003:12.738>	Idque diu, dum terga dabant palantia Teucri,
<verg. aen. urn:cts:latinLit:phi0690.phi003:12.739>	suffecit: postquam arma dei ad Volcania ventumst,
<verg. aen. urn:cts:latinLit:phi0690.phi003:12.740>	mortalis mucro glacies ceu futilis ictu
<verg. aen. urn:cts:latinLit:phi0690.phi003:12.741>	dissiluit; fulva resplendent fragmina harena.
<verg. aen. urn:cts:latinLit:phi0690.phi003:12.742>	Ergo amens diversa fuga petit aequora Turnus
<verg. aen. urn:cts:latinLit:phi0690.phi003:12.743>	et nunc huc, inde huc incertos implicat orbes
<verg. aen. urn:cts:latinLit:phi0690.phi003:12.744>	undique enim densa Teucri inclusere corona,
<verg. aen. urn:cts:latinLit:phi0690.phi003:12.745>	atque hinc vasta palus, hinc ardua moenia cingunt.
<verg. aen. urn:cts:latinLit:phi0690.phi003:12.746>	Nec minus Aeneas, quamquam tardata sagitta
<verg. aen. urn:cts:latinLit:phi0690.phi003:12.747>	interdum genua impediunt cursumque recusant,
<verg. aen. urn:cts:latinLit:phi0690.phi003:12.748>	insequitur trepidique pedem pede fervidus urget:
<verg. aen. urn:cts:latinLit:phi0690.phi003:12.749>	inclusum veluti siquando flumine nanctus
<verg. aen. urn:cts:latinLit:phi0690.phi003:12.750>	cervum aut puniceae saeptum formidine pinnae
<verg. aen. urn:cts:latinLit:phi0690.phi003:12.751>	venator cursu canis et latratibus instat;
<verg. aen. urn:cts:latinLit:phi0690.phi003:12.752>	ille autem, insidiis et ripa territus alta,
<verg. aen. urn:cts:latinLit:phi0690.phi003:12.753>	mille fugit refugitque vias; at vividus Umber
<verg. aen. urn:cts:latinLit:phi0690.phi003:12.754>	haeret hians, iam iamque tenet similisque tenenti
<verg. aen. urn:cts:latinLit:phi0690.phi003:12.755>	increpuit malis morsuque elusus inani est.
<verg. aen. urn:cts:latinLit:phi0690.phi003:12.756>	Tum vero exoritur clamor, ripaeque lacusque
<verg. aen. urn:cts:latinLit:phi0690.phi003:12.757>	responsant circa et caelum tonat omne tumultu.
<verg. aen. urn:cts:latinLit:phi0690.phi003:12.758>	Ille simul fugiens Rutulos simul increpat omnis,
<verg. aen. urn:cts:latinLit:phi0690.phi003:12.759>	nomine quemque vocans, notumque efflagitat ensem.
<verg. aen. urn:cts:latinLit:phi0690.phi003:12.760>	Aeneas mortem contra praesensque minatur
<verg. aen. urn:cts:latinLit:phi0690.phi003:12.761>	exitium, si quisquam adeat, terretque trementis
<verg. aen. urn:cts:latinLit:phi0690.phi003:12.762>	excisurum urbem minitans et saucius instat.
<verg. aen. urn:cts:latinLit:phi0690.phi003:12.763>	Quinque orbis explent cursu totidemque retexunt
<verg. aen. urn:cts:latinLit:phi0690.phi003:12.764>	huc illuc; neque enim levia aut ludicra petuntur
<verg. aen. urn:cts:latinLit:phi0690.phi003:12.765>	praemia, sed Turni de vita et sanguine certant.
<verg. aen. urn:cts:latinLit:phi0690.phi003:12.766>	Forte sacer Fauno foliis oleaster amaris
<verg. aen. urn:cts:latinLit:phi0690.phi003:12.767>	hic steterat, nautis olim venerabile lignum,
<verg. aen. urn:cts:latinLit:phi0690.phi003:12.768>	servati ex undis ubi figere dona solebant
<verg. aen. urn:cts:latinLit:phi0690.phi003:12.769>	Laurenti divo et votas suspendere vestes,
<verg. aen. urn:cts:latinLit:phi0690.phi003:12.770>	sed stirpem Teucri nullo discrimine sacrum
<verg. aen. urn:cts:latinLit:phi0690.phi003:12.771>	sustulerant, puro ut possent concurrere campo.
<verg. aen. urn:cts:latinLit:phi0690.phi003:12.772>	Hic hasta Aeneae stabat, huc impetus illam
<verg. aen. urn:cts:latinLit:phi0690.phi003:12.773>	detulerat fixam et lenta in radice tenebat.
<verg. aen. urn:cts:latinLit:phi0690.phi003:12.774>	Incubuit voluitque manu convellere ferrum
<verg. aen. urn:cts:latinLit:phi0690.phi003:12.775>	Dardanides teloque sequi, quem prendere cursu
<verg. aen. urn:cts:latinLit:phi0690.phi003:12.776>	non poterat. Tum vero amens formidine Turnus
<verg. aen. urn:cts:latinLit:phi0690.phi003:12.777>	"Faune, precor, miserere," inquit, "tuque optima ferrum
<verg. aen. urn:cts:latinLit:phi0690.phi003:12.778>	terra tene, colui vestros si semper honores,
<verg. aen. urn:cts:latinLit:phi0690.phi003:12.779>	quos contra Aeneadae bello fecere profanos."
<verg. aen. urn:cts:latinLit:phi0690.phi003:12.780>	Dixit opemque dei non cassa in vota vocavit.
<verg. aen. urn:cts:latinLit:phi0690.phi003:12.781>	Namque diu luctans lentoque in stirpe moratus
<verg. aen. urn:cts:latinLit:phi0690.phi003:12.782>	viribus haud ullis valuit discludere morsus
<verg. aen. urn:cts:latinLit:phi0690.phi003:12.783>	roboris Aeneas. Dum nititur acer et instat,
<verg. aen. urn:cts:latinLit:phi0690.phi003:12.784>	rursus in aurigae faciem mutata Metisci
<verg. aen. urn:cts:latinLit:phi0690.phi003:12.785>	procurrit fratrique ensem dea Daunia reddit.
<verg. aen. urn:cts:latinLit:phi0690.phi003:12.786>	Quod Venus audaci nymphae indignata licere
<verg. aen. urn:cts:latinLit:phi0690.phi003:12.787>	adcessit telumque alta ab radice revellit.
<verg. aen. urn:cts:latinLit:phi0690.phi003:12.788>	Olli sublimes armis animisque refecti,
<verg. aen. urn:cts:latinLit:phi0690.phi003:12.789>	hic gladio fidens, hic acer et arduus hasta,
<verg. aen. urn:cts:latinLit:phi0690.phi003:12.790>	adsistunt contra certamina Martis anheli.
<verg. aen. urn:cts:latinLit:phi0690.phi003:12.791>	Iunonem interea rex omnipotentis Olympi
<verg. aen. urn:cts:latinLit:phi0690.phi003:12.792>	adloquitur fulva pugnas de nube tuentem:
<verg. aen. urn:cts:latinLit:phi0690.phi003:12.793>	"Qua iam finis erit, coniunx? Quid denique restat?
<verg. aen. urn:cts:latinLit:phi0690.phi003:12.794>	Indigetem Aenean scis ipsa et scire fateris
<verg. aen. urn:cts:latinLit:phi0690.phi003:12.795>	deberi caelo fatisque ad sidera tolli.
<verg. aen. urn:cts:latinLit:phi0690.phi003:12.796>	Quid struis, aut qua spe gelidis in nubibus haeres?
<verg. aen. urn:cts:latinLit:phi0690.phi003:12.797>	Mortalin decuit violari volnere divom,
<verg. aen. urn:cts:latinLit:phi0690.phi003:12.798>	aut ensem (quid enim sine te Iuturna valeret?)
<verg. aen. urn:cts:latinLit:phi0690.phi003:12.799>	ereptum reddi Turno et vim crescere victis?
<verg. aen. urn:cts:latinLit:phi0690.phi003:12.800>	Desine iam tandem precibusque inflectere nostris,
<verg. aen. urn:cts:latinLit:phi0690.phi003:12.801>	[ni te tantus edit tacitam dolor et mihi curae
<verg. aen. urn:cts:latinLit:phi0690.phi003:12.802>	saepe tuo dulci tristes ex ore recursent,]
<verg. aen. urn:cts:latinLit:phi0690.phi003:12.803>	ventum ad supremum est. Terris agitare vel undis
<verg. aen. urn:cts:latinLit:phi0690.phi003:12.804>	Troianos potuisti, infandum adcendere bellum,
<verg. aen. urn:cts:latinLit:phi0690.phi003:12.805>	deformare domum et luctu miscere hymenaeos:
<verg. aen. urn:cts:latinLit:phi0690.phi003:12.806>	ulterius temptare veto." Sic Iuppiter orsus;
<verg. aen. urn:cts:latinLit:phi0690.phi003:12.807>	sic dea submisso contra Saturnia voltu:
<verg. aen. urn:cts:latinLit:phi0690.phi003:12.808>	"Ista quidem quia nota mihi tua, magne, voluntas,
<verg. aen. urn:cts:latinLit:phi0690.phi003:12.809>	Iuppiter, et Turnum et terras invita reliqui;
<verg. aen. urn:cts:latinLit:phi0690.phi003:12.810>	nec tu me aeria solam nunc sede videres
<verg. aen. urn:cts:latinLit:phi0690.phi003:12.811>	digna indigna pati, sed flammis cincta sub ipsa
<verg. aen. urn:cts:latinLit:phi0690.phi003:12.812>	starem acie traheremque inimica in proelia Teucros.
<verg. aen. urn:cts:latinLit:phi0690.phi003:12.813>	Iuturnam misero, fateor, succurrere fratri
<verg. aen. urn:cts:latinLit:phi0690.phi003:12.814>	suasi et pro vita maiora audere probavi,
<verg. aen. urn:cts:latinLit:phi0690.phi003:12.815>	non ut tela tamen, non ut contenderet arcum:
<verg. aen. urn:cts:latinLit:phi0690.phi003:12.816>	adiuro Stygii caput implacabile fontis,
<verg. aen. urn:cts:latinLit:phi0690.phi003:12.817>	una superstitio superis quae reddita divis.
<verg. aen. urn:cts:latinLit:phi0690.phi003:12.818>	Et nunc cedo equidem pugnasque exosa relinquo.
<verg. aen. urn:cts:latinLit:phi0690.phi003:12.819>	Illud te, nulla fati quod lege tenetur,
<verg. aen. urn:cts:latinLit:phi0690.phi003:12.820>	pro Latio obtestor, pro maiestate tuorum:
<verg. aen. urn:cts:latinLit:phi0690.phi003:12.821>	cum iam conubis pacem felicibus, esto,
<verg. aen. urn:cts:latinLit:phi0690.phi003:12.822>	component, cum iam leges et foedera iungent,
<verg. aen. urn:cts:latinLit:phi0690.phi003:12.823>	ne vetus indigenas nomen mutare Latinos
<verg. aen. urn:cts:latinLit:phi0690.phi003:12.824>	neu Troas fieri iubeas Teucrosque vocari
<verg. aen. urn:cts:latinLit:phi0690.phi003:12.825>	aut vocem mutare viros aut vertere vestem.
<verg. aen. urn:cts:latinLit:phi0690.phi003:12.826>	Sit Latium, sint Albani per saecula reges,
<verg. aen. urn:cts:latinLit:phi0690.phi003:12.827>	sit Romana potens Itala virtute propago:
<verg. aen. urn:cts:latinLit:phi0690.phi003:12.828>	occidit, occideritque sinas cum nomine Troia."
<verg. aen. urn:cts:latinLit:phi0690.phi003:12.829>	Olli subridens hominum rerumque repertor
<verg. aen. urn:cts:latinLit:phi0690.phi003:12.830>	"Es germana Iovis Saturnique altera proles:
<verg. aen. urn:cts:latinLit:phi0690.phi003:12.831>	irarum tantos volvis sub pectore fluctus.
<verg. aen. urn:cts:latinLit:phi0690.phi003:12.832>	Verum age et inceptum frustra submitte furorem
<verg. aen. urn:cts:latinLit:phi0690.phi003:12.833>	do quod vis, et me victusque volensque remitto.
<verg. aen. urn:cts:latinLit:phi0690.phi003:12.834>	Sermonem Ausonii patrium moresque tenebunt,
<verg. aen. urn:cts:latinLit:phi0690.phi003:12.835>	utque est nomen erit; commixti corpore tantum
<verg. aen. urn:cts:latinLit:phi0690.phi003:12.836>	subsident Teucri. Morem ritusque sacrorum
<verg. aen. urn:cts:latinLit:phi0690.phi003:12.837>	adiciam faciamque omnis uno ore Latinos.
<verg. aen. urn:cts:latinLit:phi0690.phi003:12.838>	Hinc genus Ausonio mixtum quod sanguine surget,
<verg. aen. urn:cts:latinLit:phi0690.phi003:12.839>	supra homines, supra ire deos pietate videbis,
<verg. aen. urn:cts:latinLit:phi0690.phi003:12.840>	nec gens ulla tuos aeque celebrabit honores."
<verg. aen. urn:cts:latinLit:phi0690.phi003:12.841>	Adnuit his Iuno et mentem laetata retorsit.
<verg. aen. urn:cts:latinLit:phi0690.phi003:12.842>	Interea excedit caelo nubemque relinquit.
<verg. aen. urn:cts:latinLit:phi0690.phi003:12.843>	His actis aliud genitor secum ipse volutat
<verg. aen. urn:cts:latinLit:phi0690.phi003:12.844>	Iuturnamque parat fratris dimittere ab armis.
<verg. aen. urn:cts:latinLit:phi0690.phi003:12.845>	Dicuntur geminae pestes cognomine Dirae,
<verg. aen. urn:cts:latinLit:phi0690.phi003:12.846>	quas et Tartaream Nox intempesta Megaeram
<verg. aen. urn:cts:latinLit:phi0690.phi003:12.847>	uno eodemque tulit partu paribusque revinxit
<verg. aen. urn:cts:latinLit:phi0690.phi003:12.848>	serpentum spiris ventosasque addidit alas.
<verg. aen. urn:cts:latinLit:phi0690.phi003:12.849>	Hae Iovis ad solium saevique in limine regis
<verg. aen. urn:cts:latinLit:phi0690.phi003:12.850>	adparent acuuntque metum mortalibus aegris,
<verg. aen. urn:cts:latinLit:phi0690.phi003:12.851>	siquando letum horrificum morbosque deum rex
<verg. aen. urn:cts:latinLit:phi0690.phi003:12.852>	molitur meritas aut bello territat urbes.
<verg. aen. urn:cts:latinLit:phi0690.phi003:12.853>	Harum unam celerem demisit ab aethere summo
<verg. aen. urn:cts:latinLit:phi0690.phi003:12.854>	Iuppiter inque omen Iuturnae occurrere iussit.
<verg. aen. urn:cts:latinLit:phi0690.phi003:12.855>	Illa volat celerique ad terram turbine fertur.
<verg. aen. urn:cts:latinLit:phi0690.phi003:12.856>	Non secus ac nervo per nubem impulsa sagitta,
<verg. aen. urn:cts:latinLit:phi0690.phi003:12.857>	armatam saevi Parthus quam felle veneni,
<verg. aen. urn:cts:latinLit:phi0690.phi003:12.858>	Parthus sive Cydon, telum immedicabile, torsit,
<verg. aen. urn:cts:latinLit:phi0690.phi003:12.859>	stridens et celeris incognita transilit umbras:
<verg. aen. urn:cts:latinLit:phi0690.phi003:12.860>	talis se sata Nocte tulit terrasque petivit.
<verg. aen. urn:cts:latinLit:phi0690.phi003:12.861>	Postquam acies videt Iliacas atque agmina Turni,
<verg. aen. urn:cts:latinLit:phi0690.phi003:12.862>	alitis in parvae subitam conlecta figuram,
<verg. aen. urn:cts:latinLit:phi0690.phi003:12.863>	quae quondam in bustis aut culminibus desertis
<verg. aen. urn:cts:latinLit:phi0690.phi003:12.864>	nocte sedens serum canit importuna per umbras,
<verg. aen. urn:cts:latinLit:phi0690.phi003:12.865>	hanc versa in faciem Turni se pestis ob ora
<verg. aen. urn:cts:latinLit:phi0690.phi003:12.866>	fertque refertque sonans clipeumque everberat alis.
<verg. aen. urn:cts:latinLit:phi0690.phi003:12.867>	Olli membra novus solvit formidine torpor,
<verg. aen. urn:cts:latinLit:phi0690.phi003:12.868>	adrectaeque horrore comae, et vox faucibus haesit.
<verg. aen. urn:cts:latinLit:phi0690.phi003:12.869>	At procul ut Dirae stridorem adgnovit et alas,
<verg. aen. urn:cts:latinLit:phi0690.phi003:12.870>	infelix crinis scindit Iuturna solutos,
<verg. aen. urn:cts:latinLit:phi0690.phi003:12.871>	unguibus ora soror foedans et pectora pugnis:
<verg. aen. urn:cts:latinLit:phi0690.phi003:12.872>	"Quid nunc te tua, Turne, potest germana iuvare?
<verg. aen. urn:cts:latinLit:phi0690.phi003:12.873>	Aut quid iam durae superat mihi? Qua tibi lucem
<verg. aen. urn:cts:latinLit:phi0690.phi003:12.874>	arte morer? Talin possum me opponere monstro?
<verg. aen. urn:cts:latinLit:phi0690.phi003:12.875>	Iam iam linquo acies. Ne me terrete timentem,
<verg. aen. urn:cts:latinLit:phi0690.phi003:12.876>	obscenae volucres: alarum verbera nosco
<verg. aen. urn:cts:latinLit:phi0690.phi003:12.877>	letalemque sonum, nec fallunt iussa superba
<verg. aen. urn:cts:latinLit:phi0690.phi003:12.878>	magnanimi Iovis. Haec pro virginitate reponit?
<verg. aen. urn:cts:latinLit:phi0690.phi003:12.879>	Quo vitam dedit aeternam? Cur mortis ademptast
<verg. aen. urn:cts:latinLit:phi0690.phi003:12.880>	condicio? Possem tantos finire dolores
<verg. aen. urn:cts:latinLit:phi0690.phi003:12.881>	nunc certe et misero fratri comes ire per umbras!
<verg. aen. urn:cts:latinLit:phi0690.phi003:12.882>	Immortalis ego? Aut quicquam mihi dulce meorum
<verg. aen. urn:cts:latinLit:phi0690.phi003:12.883>	te sine, frater, erit? O quae satis ima dehiscet
<verg. aen. urn:cts:latinLit:phi0690.phi003:12.884>	terra mihi Manisque deam demittet ad imos?"
<verg. aen. urn:cts:latinLit:phi0690.phi003:12.885>	Tantum effata caput glauco contexit amictu
<verg. aen. urn:cts:latinLit:phi0690.phi003:12.886>	multa gemens et se fluvio dea condidit alto.
<verg. aen. urn:cts:latinLit:phi0690.phi003:12.887>	Aeneas instat contra telumque coruscat
<verg. aen. urn:cts:latinLit:phi0690.phi003:12.888>	ingens arboreum et saevo sic pectore fatur:
<verg. aen. urn:cts:latinLit:phi0690.phi003:12.889>	"Quae nunc deinde mora est? Aut quid iam, Turne, retractas?
<verg. aen. urn:cts:latinLit:phi0690.phi003:12.890>	Non cursu, saevis certandum est comminus armis.
<verg. aen. urn:cts:latinLit:phi0690.phi003:12.891>	Verte omnis tete in facies et contrahe quidquid
<verg. aen. urn:cts:latinLit:phi0690.phi003:12.892>	sive animis sive arte vales; opta ardua pennis
<verg. aen. urn:cts:latinLit:phi0690.phi003:12.893>	astra sequi clausumve cava te condere terra."
<verg. aen. urn:cts:latinLit:phi0690.phi003:12.894>	Ille caput quassans " Non me tua fervida terrent
<verg. aen. urn:cts:latinLit:phi0690.phi003:12.895>	dicta, ferox: di me terrent et Iuppiter hostis."
<verg. aen. urn:cts:latinLit:phi0690.phi003:12.896>	Nec plura effatus saxum circumspicit ingens,
<verg. aen. urn:cts:latinLit:phi0690.phi003:12.897>	saxum antiquum ingens, campo quod forte iacebat,
<verg. aen. urn:cts:latinLit:phi0690.phi003:12.898>	limes agro positus, litem ut discerneret arvis.
<verg. aen. urn:cts:latinLit:phi0690.phi003:12.899>	Vix illud lecti bis sex cervice subirent,
<verg. aen. urn:cts:latinLit:phi0690.phi003:12.900>	qualia nunc hominum producit corpora tellus:
<verg. aen. urn:cts:latinLit:phi0690.phi003:12.901>	ille manu raptum trepida torquebat in hostem
<verg. aen. urn:cts:latinLit:phi0690.phi003:12.902>	altior insurgens et cursu concitus heros.
<verg. aen. urn:cts:latinLit:phi0690.phi003:12.903>	Sed neque currentem se nec cognoscit euntem
<verg. aen. urn:cts:latinLit:phi0690.phi003:12.904>	tollentemve manus saxumve immane moventem;
<verg. aen. urn:cts:latinLit:phi0690.phi003:12.905>	genua labant, gelidus concrevit frigore sanguis.
<verg. aen. urn:cts:latinLit:phi0690.phi003:12.906>	Tum lapis ipse viri, vacuum per inane volutus,
<verg. aen. urn:cts:latinLit:phi0690.phi003:12.907>	nec spatium evasit totum neque pertulit ictum.
<verg. aen. urn:cts:latinLit:phi0690.phi003:12.908>	Ac velut in somnis, oculos ubi languida pressit
<verg. aen. urn:cts:latinLit:phi0690.phi003:12.909>	nocte quies, nequiquam avidos extendere cursus
<verg. aen. urn:cts:latinLit:phi0690.phi003:12.910>	velle videmur et in mediis conatibus aegri
<verg. aen. urn:cts:latinLit:phi0690.phi003:12.911>	succidimus, non lingua valet, non corpore notae
<verg. aen. urn:cts:latinLit:phi0690.phi003:12.912>	sufficiunt vires, nec vox aut verba sequuntur:
<verg. aen. urn:cts:latinLit:phi0690.phi003:12.913>	sic Turno, quacumque viam virtute petivit,
<verg. aen. urn:cts:latinLit:phi0690.phi003:12.914>	successum dea dira negat. Tum pectore sensus
<verg. aen. urn:cts:latinLit:phi0690.phi003:12.915>	vertuntur varii. Rutulos aspectat et urbem
<verg. aen. urn:cts:latinLit:phi0690.phi003:12.916>	cunctaturque metu letumque instare tremescit;
<verg. aen. urn:cts:latinLit:phi0690.phi003:12.917>	nec quo se eripiat, nec qua vi tendat in hostem,
<verg. aen. urn:cts:latinLit:phi0690.phi003:12.918>	nec currus usquam videt aurigamve sororem.
<verg. aen. urn:cts:latinLit:phi0690.phi003:12.919>	Cunctanti telum Aeneas fatale coruscat,
<verg. aen. urn:cts:latinLit:phi0690.phi003:12.920>	sortitus fortunam oculis, et corpore toto
<verg. aen. urn:cts:latinLit:phi0690.phi003:12.921>	eminus intorquet. Murali concita numquam
<verg. aen. urn:cts:latinLit:phi0690.phi003:12.922>	tormento sic saxa fremunt, nec fulmine tanti
<verg. aen. urn:cts:latinLit:phi0690.phi003:12.923>	dissultant crepitus. Volat atri turbinis instar
<verg. aen. urn:cts:latinLit:phi0690.phi003:12.924>	exitium dirum hasta ferens orasque recludit
<verg. aen. urn:cts:latinLit:phi0690.phi003:12.925>	loricae et clipei extremos septemplicis orbes.
<verg. aen. urn:cts:latinLit:phi0690.phi003:12.926>	Per medium stridens transit femur. Incidit ictus
<verg. aen. urn:cts:latinLit:phi0690.phi003:12.927>	ingens ad terram duplicato poplite Turnus.
<verg. aen. urn:cts:latinLit:phi0690.phi003:12.928>	Consurgunt gemitu Rutuli, totusque remugit
<verg. aen. urn:cts:latinLit:phi0690.phi003:12.929>	mons circum, et vocem late nemora alta remittunt
<verg. aen. urn:cts:latinLit:phi0690.phi003:12.930>	Ille humilis supplexque oculos, dextramque precantem
<verg. aen. urn:cts:latinLit:phi0690.phi003:12.931>	protendens, "Equidem merui nec deprecor," inquit:
<verg. aen. urn:cts:latinLit:phi0690.phi003:12.932>	"utere sorte tua. Miseri te siqua parentis
<verg. aen. urn:cts:latinLit:phi0690.phi003:12.933>	tangere cura potest, oro (fuit et tibi talis
<verg. aen. urn:cts:latinLit:phi0690.phi003:12.934>	Anchises genitor), Dauni miserere senectae
<verg. aen. urn:cts:latinLit:phi0690.phi003:12.935>	et me seu corpus spoliatum lumine mavis
<verg. aen. urn:cts:latinLit:phi0690.phi003:12.936>	redde meis. Vicisti, et victum tendere palmas
<verg. aen. urn:cts:latinLit:phi0690.phi003:12.937>	Ausonii videre; tua est Lavinia coniunx:
<verg. aen. urn:cts:latinLit:phi0690.phi003:12.938>	ulterius ne tende odiis." Stetit acer in armis
<verg. aen. urn:cts:latinLit:phi0690.phi003:12.939>	Aeneas, volvens oculos, dextramque repressit;
<verg. aen. urn:cts:latinLit:phi0690.phi003:12.940>	et iam iamque magis cunctantem flectere sermo
<verg. aen. urn:cts:latinLit:phi0690.phi003:12.941>	coeperat, infelix umero cum apparuit alto
<verg. aen. urn:cts:latinLit:phi0690.phi003:12.942>	balteus et notis fulserunt cingula bullis
<verg. aen. urn:cts:latinLit:phi0690.phi003:12.943>	Pallantis pueri, victum quem volnere Turnus
<verg. aen. urn:cts:latinLit:phi0690.phi003:12.944>	straverat atque umeris inimicum insigne gerebat.
<verg. aen. urn:cts:latinLit:phi0690.phi003:12.945>	Ille, oculis postquam saevi monimenta doloris
<verg. aen. urn:cts:latinLit:phi0690.phi003:12.946>	exuviasque hausit, furiis accensus et ira
<verg. aen. urn:cts:latinLit:phi0690.phi003:12.947>	terribilis, "Tune hinc spoliis indute meorum
<verg. aen. urn:cts:latinLit:phi0690.phi003:12.948>	eripiare mihi? Pallas te hoc volnere, Pallas
<verg. aen. urn:cts:latinLit:phi0690.phi003:12.949>	immolat et poenam scelerato ex sanguine sumit,"
<verg. aen. urn:cts:latinLit:phi0690.phi003:12.950>	hoc dicens ferrum adverso sub pectore condit
<verg. aen. urn:cts:latinLit:phi0690.phi003:12.951>	fervidus. Ast illi solvuntur frigore membra
<verg. aen. urn:cts:latinLit:phi0690.phi003:12.952>	vitaque cum gemitu fugit indignata sub umbras.

